<html><head>
            <meta charset="utf-8">
            <style>
                body { font-family: Arial, sans-serif; line-height: 1.6; max-width: 800px; margin: 0 auto; padding: 20px; }
                .toc { margin-bottom: 30px; padding: 20px; background: #f5f5f5; border-radius: 5px; }
                .toc ul { list-style-type: none; padding-left: 20px; }
                .toc-level-1 { font-weight: bold; }
                .toc-level-2 { padding-left: 20px; }
                .toc-level-3 { padding-left: 40px; }
                h1, h2, h3 { color: #333; }
                img { max-width: 100%; height: auto; }
            </style>
        </head><body><style>
        
header {
    background-color: #fff;
    box-shadow: 0 2px 5px rgba(0, 0, 0, 0.1);
    position: fixed;
    width: 100%;
    top: 0; left: 0;
    z-index: 1000;
}
nav {
    max-width: 1200px;
    margin: 0 auto;
    padding: 1rem;
    display: flex;
    justify-content: space-between;
    align-items: center;
}
        </style><header>
        <nav>
            <div class="logo"><a href="../index.html">Մերուժան Հարությունյան</a></div>
        </nav>
    </header><div class="toc">
<h2></h2>
<ul>
<li class="toc-level-1"><a href="#section-0">Առաջաբան կամ վերջաբան</a></li>
<li class="toc-level-2"><a href="#section-1">ՎԵՐՆԱԳՐԵՐԻ ՑԱՆԿԸ</a></li>
<li class="toc-level-1"><a href="#section-2">1. ՓՐԿՎԵԼՈՒ ՈՒՂԻՆ</a></li>
<li class="toc-level-2"><a href="#section-3">1.1 Ինչի՞ մասին է այս գիրքը</a></li>
<li class="toc-level-2"><a href="#section-4">1.2 Նոր պատերազմն անխուսափելի է</a></li>
<li class="toc-level-2"><a href="#section-5">1.3 Ժամանակ չկա՞: Կեցցե՞ն արդար ընտրությունները</a></li>
<li class="toc-level-1"><a href="#section-6">2. ՏՆՏԵՍԱԿԱՆ ԵՐԿՈՒ ՀՐԱՇՔ</a></li>
<li class="toc-level-2"><a href="#section-7">2.1 Գերմանիայի ու Ճապոնիայի հրաշքները </a></li>
<li class="toc-level-2"><a href="#section-8">2.2 Գերմանական ազգի հիվանդությունը</a></li>
<li class="toc-level-2"><a href="#section-9">2.3 Գերմանիայի ավերակ վիճակը</a></li>
<li class="toc-level-2"><a href="#section-10">2.4 Գերմանական տնտեսական հրաշքը</a></li>
<li class="toc-level-2"><a href="#section-11">2.5 Մարշալի պլանը</a></li>
<li class="toc-level-2"><a href="#section-12">2.6 Ճապոնական տնտեսական հրաշքը</a></li>
<li class="toc-level-1"><a href="#section-13">3. ԱՆՊԵՏՈՒԹՅՈՒՆ ԲԱՐՈՅԱԿԱՐԳ-ԿԱՊԻՏԱԼԻԶՄԸ</a></li>
<li class="toc-level-2"><a href="#section-14">3.1 Հին աթենացիների դատարան-պետությունը </a></li>
<li class="toc-level-2"><a href="#section-15">3.2 Հին հույների դատարանները</a></li>
<li class="toc-level-2"><a href="#section-16">3.3 Հների բարոյակարգ-կապիտալիզմը</a></li>
<li class="toc-level-2"><a href="#section-17">3.4 Բարոյականությունն ու կույր հավատը</a></li>
<li class="toc-level-1"><a href="#section-18">4. ԿՈՒՅՐ ՀԱՎԱՏԸ ՉԱՐԻՔ Է</a></li>
<li class="toc-level-2"><a href="#section-19">4.1 Մեր կործանարար կույր հավատը</a></li>
<li class="toc-level-2"><a href="#section-20">4.2 Վարչախումբն ու ավազակաբարո բրիգադը</a></li>
<li class="toc-level-2"><a href="#section-21">4.3 Կուս-ցուցակով ընտրությունը – արդա՞ր</a></li>
<li class="toc-level-2"><a href="#section-22">4.4 Մեր ուսյալներն ու ուժայինները</a></li>
<li class="toc-level-2"><a href="#section-23">4.5 Մեր ուսյալի անտեղյակությունը</a></li>
<li class="toc-level-2"><a href="#section-24">4.6 Մեր ուսյալների գլխավոր հիվանդությունները</a></li>
<li class="toc-level-2"><a href="#section-25">4.7 Դայակ-վարչախմբի պաշտամունքը</a></li>
<li class="toc-level-2"><a href="#section-26">4.8 Քանի՞ տեսակ քաղաքացի ունի պետությունը</a></li>
<li class="toc-level-2"><a href="#section-27">4.9 Պետերի անհսկելի վարչախումբը չարիք է</a></li>
<li class="toc-level-1"><a href="#section-28">5. ԿԱՊԻՏԱԼԻ՞ԶՄ, ԹԵ՞ ՍՈՑԻԱԼԻԶՄ </a></li>
<li class="toc-level-2"><a href="#section-29">5.1 Սոցիալիզմի զանազան ցուցանակները</a></li>
<li class="toc-level-2"><a href="#section-30">5.2 Հնարավոր երկու սցենարը</a></li>
<li class="toc-level-2"><a href="#section-31">5.3 Համաշխարհային գալիք պետության հասուն փուլը </a></li>
<li class="toc-level-2"><a href="#section-32">5.4 Անհատը պիտի մատաղ արվի կոլեկտիվին</a></li>
<li class="toc-level-2"><a href="#section-33">5.5 Սոցիալիզմի հեքիաթային ու զրպարտիչ էությունը </a></li>
<li class="toc-level-2"><a href="#section-34">5.6 Բարի սոցիալիզմը խոտակեր բորենի է</a></li>
<li class="toc-level-2"><a href="#section-35">5.7 Չինական սոցիալիզմը փրկությո՞ւն է</a></li>
<li class="toc-level-2"><a href="#section-36">5.8 Կապիտալիզմը երբեք վայրի չի եղել</a></li>
<li class="toc-level-1"><a href="#section-37">6. ԱԶԱՏ ՇՈՒԿԱ´Ն Է ՃՇՄԱՐԻՏ ԿԱՊԻՏԱԼԻԶՄԸ </a></li>
<li class="toc-level-2"><a href="#section-38">6.1 Վաճառելի բանը մասնավոր սեփականություն է </a></li>
<li class="toc-level-2"><a href="#section-39">6.2 Փոխանակությունը, գործակցությունը, օգնությունը</a></li>
<li class="toc-level-2"><a href="#section-40">6.3 Եսասիրությունը մարդկային է ու բարոյական</a></li>
<li class="toc-level-2"><a href="#section-41">6.4 Պատասխանատվությունն ու պարտականությունը</a></li>
<li class="toc-level-2"><a href="#section-42">6.5 Վստահությունն ու գործակցությունը</a></li>
<li class="toc-level-2"><a href="#section-43">6.6 Անուղղակի փոխանակությունն ու փողը</a></li>
<li class="toc-level-2"><a href="#section-44">6.7 Փողը կեղծելը</a></li>
<li class="toc-level-1"><a href="#section-45">7. ԴԵՄՈԿՐԱՏԻԱՆ ԱՆԻՐԱԿԱՆ Է</a></li>
<li class="toc-level-2"><a href="#section-46">7.1 Դեմոկրատիան մեծ մասամբ գարշելի է</a></li>
<li class="toc-level-2"><a href="#section-47">7.2 Դեմոկրատական մանդատն օրե՞նք </a></li>
<li class="toc-level-2"><a href="#section-48">7.3 Նվազագույն վարչախումբը</a></li>
<li class="toc-level-2"><a href="#section-49">7.4 Տոտալիտարիզմի ակունքը</a></li>
<li class="toc-level-2"><a href="#section-50">7.5 «Անարքիա» բառի իմաստը նենգափոխ է</a></li>
<li class="toc-level-2"><a href="#section-51">7.6 Օրենքի բռնակալությունը կարգավոր անարքիա է</a></li>
<li class="toc-level-2"><a href="#section-52">7.7 Օրենքն ու կույր հավատը </a></li>
<li class="toc-level-2"><a href="#section-53">7.8 Պետերն օգտվում են կույր հավատից</a></li>
<li class="toc-level-2"><a href="#section-54">7.9 Ժողովրդի միամտությունը</a></li>
<li class="toc-level-1"><a href="#section-55">8. ԲԱՐՈՅԱԿԱՐԳԻ ՀԻՄՔԵՐԸ</a></li>
<li class="toc-level-2"><a href="#section-56">8.1 Բարոյականության հիմնական նորմերը</a></li>
<li class="toc-level-2"><a href="#section-57">8.2 Ոսկե կանոնը</a></li>
<li class="toc-level-2"><a href="#section-58">8.3 Մարդկության ամենախոշոր հայտնագործությունը</a></li>
<li class="toc-level-2"><a href="#section-59">8.4 Բարոյակարգի սահմանադրության նպատակը</a></li>
<li class="toc-level-1"><a href="#section-60">9. ՎԱՐՉԱԽՄԲԻ ՍԱՐՍԱՓԸ ՈՒՆԱԿ ԱՆՀԱՏՆ Է</a></li>
<li class="toc-level-2"><a href="#section-61">9.1 Պետերի սարսափը մասնավորի հաջողությունից</a></li>
<li class="toc-level-2"><a href="#section-62">9.2 Կենտրոնական բանկը</a></li>
<li class="toc-level-2"><a href="#section-63">9.2 ա Մ. Ն. Ռոթբարդը ԿԲ-երի մասին</a></li>
<li class="toc-level-2"><a href="#section-64">9.3 Մասնավոր ոստիկանությո՞ւն, կամ բանա՞կ</a></li>
<li class="toc-level-2"><a href="#section-65">9.4 Ժողովրդին զինաթափելու ծածուկ նպատակը</a></li>
<li class="toc-level-2"><a href="#section-66">9.5 Վերադասի´ կամքն է օրենքը</a></li>
<li class="toc-level-1"><a href="#section-67">10. ՀԶՈՐԱՑՆՈՂ ՌԵՖՈՐՄՆԵՐԸ</a></li>
<li class="toc-level-2"><a href="#section-68">10.1 ՀՀ-ն փրկելու հրաշք դեղատոմսը</a></li>
<li class="toc-level-2"><a href="#section-69">10.2 Առաջարկվողը սահմանադրություն չի</a></li>
<li class="toc-level-2"><a href="#section-70">10.3 Օրենքի բռնակալությունը</a></li>
<li class="toc-level-2"><a href="#section-71">10.4 Հարկ ու մաքսը – կամավոր ու ժամանակավոր</a></li>
<li class="toc-level-2"><a href="#section-72">10.5 Վե´րջ դրամավարկային թալանին</a></li>
<li class="toc-level-2"><a href="#section-73">10.6 Վե´րջ վարչախմբին գերի ճորտ դատարանին</a></li>
<li class="toc-level-2"><a href="#section-74">10.7 Վե´րջ միախորհրդարան բռնակալությանը</a></li>
<li class="toc-level-1"><a href="#section-75">11. ԳԺ-ի ԹԻՐԱԽԱՅԻՆ ԵԼԱԿԵՏԵՐԸ</a></li>
<li class="toc-level-2"><a href="#section-76">11.1 ԳԺ-ն կազմելու գլխավոր թիրախները</a></li>
<li class="toc-level-2"><a href="#section-77">11.2 Վարչախմբի հենասյուները</a></li>
<li class="toc-level-2"><a href="#section-78">11.3 Կրճատելիք նախարարությունները</a></li>
<li class="toc-level-2"><a href="#section-79">11.4 Կրճատելիք այլ կառույցները</a></li>
<li class="toc-level-2"><a href="#section-80">11.5 Այլ քայլերը</a></li>
<li class="toc-level-2"><a href="#section-81">11.6 Սոցիալական լարվածություն կառաջանա՞</a></li>
<li class="toc-level-1"><a href="#section-82">12. ** ՕՐԵՆՍԴԻՐՆ ՈՒ ԴԱՏԱՐԱՆԸ</a></li>
<li class="toc-level-2"><a href="#section-83">12.1 Օրենսդրական թիրախները </a></li>
<li class="toc-level-2"><a href="#section-84">12.2 **Բարոյակարգի դատարանը</a></li>
<li class="toc-level-2"><a href="#section-85">12.3 **Թիրախային դրույթները</a></li>
<li class="toc-level-2"><a href="#section-86">12.4 Գլխավոր դժվարությունը – ո՞վ ու ո՞նց անի այս ամենը</a></li>
<li class="toc-level-3"><a href="#section-87">ՄԻ´ՄԻԱՅՆ ԱԶԱՏ ՇՈՒԿԱՆ ԳԻՏԻ</a></li>
<li class="toc-level-3"><a href="#section-88">ՀԵՂԻՆԱԿԻ ԿԱՐԵՒՈՐ ԳՐՔԵՐԸ</a></li>
</ul>
</div><p><a id="_Hlk147662945"></a><a id="_Hlk145551136"></a><strong>ՄԵՐՈՒԺԱՆ ՀԱՐՈՒԹՅՈՒՆՅԱՆ</strong></p><p><a id="_Toc136773262"></a></p><p><a id="_Hlk146866753"></a><strong>ԵՐԿԻՐԸ ՀԶՈՐԱՑՆԵԼՈՒ </strong></p><p><strong>ԲԱՆԱՁԵՒԵՐԸ</strong></p><p>«<strong><em>Մարդկանց խաբելը շատ ավելի հեշտ է, </em></strong></p><p><strong><em>քան ապացուցելը, որ իրենք խաբված են</em></strong>»:</p><p><strong>ՄԱՐԿ ՏՎԵՆ </strong></p><p>ԷԴԻԹ ՊՐԻՆՏ</p><p>ԵՐԵՒԱՆ</p><p>2024</p><p>ՀՏԴ</p><p>ԳՄԴ</p><p><strong>Երկիրը հզորացնելու բանաձևերը</strong> / Մերուժան Հարությունյան. – Եր.: Edit Print, 2024, 168 էջ</p><p>Այս գիրքը հասցեգրվում է Հայաստանի ճակատագրով մտահոգ բոլոր մարդկանց: Գիրքը հայե­րե­նով ա­ռա­ջին անգամն է այսքան հակիրճ ու բազմակողմանի քննարկում իրեն պե­տու­թյուն հռչա­կած պետերի հնարավոր ազնիվ ու արդար վարչախմբի գոյության նկատմամբ ՀՀ-ի մտա­վորա­կանու­թյան մեծագույն մասի կույր հավատի թողած կործանարար հետևանքները: Գրքի վերջին՝ 10-12-րդ գլուխները ներկայաց­նում են իրենց պետություն հռչակած վարչախմբի հաս­ցըրած հա­րատև չա­րիքը <strong>նվազագույնը</strong> դարձնելու <strong>թիրախային</strong> ելակետերի <strong>գիտական</strong>, բայց ընդամենը<strong> ուրվագի­ծը</strong>:  </p><p>This book is addressed to all people worried about the fate of Armenia and it is the first Armenian book discussing the theme of blind belief in Armenian authorities that decalred themselves an adminis­tration-state, as well as its both tragic and disastrous consequences upon the nation’s most dangerous political-econo­mical state. The last 10-12th chapters of the book represent the scientific but only de­sir­able targets of the main con­stitutional reforms for decreasing the permanent evil of this administration to its minimum.</p><p>ISBN </p><p>© Հարությունյան Մերուժան, 2024</p><p>Բոլոր իրավունքները պահպանված են: Առանց հեղինակային իրավունքի տիրոջ օրինա­կան գրավոր թույլատրության՝ ոչ ոքի իրավունք չի տր­վում շահույթ ձեռք բերելու նպատա­կով որևէ տեխնիկական կամ էլեկտրոնային միջոցով վերարտա­դրե­լու, թարգմանելու, մուլ­տի­պլի­կացիայի վերածելու, ապրանքանիշ դարձնելու, ըն­թերցելու ինտեռնետում, ռադիոյով ու հե­ռա­­ցույ­ցով` այս հրատարա­կու­թյան և ոչ մի մասը: </p><p><strong>ԵՐԱԽՏԱԳԻՐ</strong></p><p>Երախտապարտ եմ օտար եզերքների իմ ընկերոջը, <strong>Տիգրան Աշոտի Ալեքսանյանին</strong>,<strong> </strong>այս<strong> </strong>գրքի տպագարության համար հարկավոր ծախ­սի առյուծի բաժի­նը հո­գա­լու համար: </p><p>Երախտապարտ եմ նաև<strong> Կարինե Այվազյանին, Նա­­զելի Դավոյա­նին, ու նաև մնացած ընկերներիս,</strong> գիրքը տպելու ֆինանսական օգ­նու­թյան համար:</p><p>Երախտապարտ եմ ընկերներիս, <strong>Գագիկ Աղեկյանին</strong>, <strong>Հովհաննես Ադոնցին </strong>ու <strong>Հարութ Հովսեփյանին</strong> (ու նաև իմ այն ընկերներին, ով­քեր չուզեցան, որ իրենց անունը տրվի) այս գրքի ձեռագիրը կարդալու ու ար­ժեքավոր դիտողությունների հա­մար: </p><p>Երախտապարտ եմ իմ ընկեր <strong>Հովհաննես Ադոնցին </strong>հույժ բարե­խիղճ սր­բա­գրության հա­մար:</p><p>Երախտապարտ (ինչպես միշտ) եմ իմ հնագույն ընկեր <strong>Արթուր Հա­րությունյանին</strong> գրքիս կազմի համար:</p><p><strong>Ուշադրություն</strong></p><p>«Այս գրքի «<strong>մենք</strong>»-ը նկատի ու­­նի մեր <strong>մեծա­գո´ւյն</strong> մասին, բայց ո´չ բոլորին: Նույնը վերաբե­րում է նաև «<strong>մտավորա­կա­նություն</strong>» կամ «<strong>ուսյալներ</strong>» տեր­մին­ների գոր­­ծ­ածու­թյա­նը: Այս դի­տողու­թյու­նն ընդհանուր է ու նկատի ունի սույն գրքում գործա­ծած կոլեկտիվ գա­ղափար արտա­հայտող բո­լո´ր բա­ռերին: «<strong>Աքսիոմ</strong>» բառը գործածում եմ «<strong>թերևս անժխտելի է</strong>» իմաստով: Գործածված ձևավոր փակագծերը, {}-ը, ամենուրեք նշանակում են ի´մ մի­ջ­ար­կությունն ուրիշի խոսքին: Ու­րի­շի խոսքի թավատառն ու շեղատառը, ինչպես նաև մեծա­տա­ռը, ամենուրեք ի´մն են:</p><h1 id="section-0"><a id="_Toc175490592"></a>Առաջաբան կամ վերջաբան</h1><p>Իշխանությունները կարգելեին (կամ գոնե ինչ-որ կերպ կխոչընդոտեին) իմ թե´ այս, թե´ նախորդ՝ «Պետությունն ընդդեմ ժողովրդի կամ փրկարար բարոյա­կար­գը» գիրքը, եթե հաստատ համոզ­ված չլի­նեին, որ մեր մտավորականության մե­ծա­գո´ւյն-մեծագո´ւյն մասը, իր խա­վա­րա­մո­լության, սնափառության ու մեծամո­լու­թյան պատճառով, կա´մ չի ըն­կալի այս գրքերի գաղափարները, կա´մ ու­շադրու­թյուն չի դարձնի դրանց վրա: </p><p>Ինչո՞ւ: Այս հարցին լավ է պատասխանում մեր քաղաքակրթության ամենահզոր մտածողներից մեկը, <strong>Ֆրիդրիխ Ավգուստ ֆոն Հայեկը</strong>: Ահա այդ պատասխանը.</p><p>«Քննադատելու ունակության չքանալը մեր քաղաքակրթության հարատևու­թյանն սպառ­նա­ցող լրջագո´ւյն վտանգն է: Սա հնար է տալիս, որ շառլատան­նե­րը խա­բեն ժո­ղո­վրդին: </p><p>«Նշանակալի է, որ <strong>ուսյալներն ավելի դյուրահավատ են</strong>, քան հասա­րակ մար­դիկ:<em> </em>Ի­րո´ք, մարքսիզմի, նացիզմի ու ֆաշիզմի ամենաթունդ ու հույժ ո­գե­շունչ կող­մնա­կից­ները հենց մտա­վորականների´ց էին, ու ոչ թե շարքային մարդ­կանցից:</p><p>«<strong>Մտավորականությունը երբեք էլ այնքա´ն խորաթափանց չի եղել, որ նկա­տի ի´ր իսկ համոզմունքների բացահայտ հակասականությունը</strong>: </p><p>«Այն հանգամանքը, որ Մուսոլինին իր ճառում գովերգում էր իտա­լացի­ներին, թե ս­րանք Ա­րև­մուտքի <strong>հնագույն</strong> ազգ-պետությունն են, ու քիչ հետո <strong>հենց նո´ւյն ճառի մեջ</strong> հայ­տա­րարում էր, թե իտա­լա­ցիները հենց <strong>ամենաերիտասա´րդ</strong> ազգն են, մազա­չափ ան­գամ չէր հե­ղինակա­զրկում ֆաշիզմը:</p><p>«Գերմանացի ոչ մի նացիստ դույզն իսկ չէր մտահոգվում, որ սևաթույր Հիտլերին, ցմփոր Գյո­րինգին ու կաղ Գեբելսին փառաբանում էին որպես արիական բարձրա­հա­սակ, ս­լա­ցիկ, խարտ­յաշ ու հերոսական ռասայի փայլուն ներկայացու­ցիչնե­րի:</p><p>«Մի՞թե արտառոց չի, որ Ռուսաստանում <strong>չապրող</strong> միլիոնավոր մարդ է հաստատ համոզ­ված, որ Սովետական Միության ռեժիմը ո´չ միայն դեմոկրատական է, այլ ա­վե­լի´ դեմո­կրա­տական է, քան հենց ԱՄՆ-ը:</p><p>«Քննադատական վերաբերմունքի այս բացակայությունը թույլ է տալիս, որ շառ­լա­տան­ները մարդ­­կանց համոզեն, որ իրենք ազատ կլինեն նաև համակողմանի սահ­մա­նափա­կության սիս­տե­մում: </p><p>«Ու մարդիկ հավատում են, որ կա այնպիսի մի կարգ (սոցիալիստական ռեժիմ), որ­տեղ արտա­դրու­թյան միջոցները լրիվ {կամ էլ մասամբ} պետական վարչախմ­բինն են, ու վար­չա­խումբն էլ միակ {կամ գլխավոր} գոր­ծատուն է, բայց, այնուամե­նայնիվ, այդ կար­գը ա­զա­տության թագա­վո­րություն է:</p><p>«Մարդիկ մազաչափ անգամ չեն անհանգստանում, որ այս հորինովի ուտո­պիա­յի հե­րոս­ները, այս {<strong>իրենք իրենց պետություն հայտարարած պետերի վար­չա­խում­­­բը}</strong>, այնպի­սի´ մտադը­րու­թյուն­ներ ունեն, որոնք իրենց բա­ց­արձակ դուր չեն գա: </p><p>«Ինչո՞ւ: Որովհետև մարդիկ, մեծ մասամբ ու անխոհեմ-անխոհեմ, ենթադրում են, թե բռնա­կալն ա´նպայման կանի միմիայն ա´յն բաները, որոնք որ հենց իրե´նք են ակն­կալում»:</p><p>***</p><p>Մարդկանց ու մանավանդ ուսյալների այս լավատեսական, բայց անխոհեմ են­թա­դը­րու­թյունը կործանարար եղավ մեր համար: </p><p>Ու մենք, Արցախյան 2023-ի այս գենոցիդից հետո էլ, 2020-ի նո­յեմբերի պես, բայց ա­վելի սուր ու մի տեսակ ավելի գիտակից, զգում ենք, որ Հա­յաս­տանը կործանվում է: Սա զգում ենք մանավանդ հիմա, երբ Արցախը, հենց մեր աչքերի առաջ, փաս­տացի, կոր­ծան­վեց:</p><p>Հա´, մենք զգում ենք, որ մի նոր սարսափելի արտագաղթ է լինելու, զգում ենք, որ ամե´ն  վայր­կյան հնարավոր է, որ նոր ու ավե­լի սոսկալի պատերազմ բոր­բոք­վի: </p><p>Ու մենք այսօր թերևս հստակ ենք զգում, որ մեզ ոչ ռո´ւ­սն է փր­կում, ոչ ամերի­կացի´ն, ոչ եվրոպացի´ն, ոչ էլ մի ուրի´շը: Հակառակը, ս­րանք բոլորն է´լ դեմ են մեզ ու սրանք բոլորն է´լ (գուցե ակա­մա) նպաստում են, որ կործան­վենք: </p><p>Բայց եթե մեր մտավորականությունն ուզում է, որ ուրիշներն իր ժողովրդին օգ­նեն, ուզում է, որ օգնող «ընկե´ր» ունենա, պիտի իր հույսը դնի<strong><em> </em>­մի´միայն սե­փա­կան ու­ժե­րի վրա: </strong></p><p>Ինչո՞ւ: Ո­րով­հետև մենք միմիայն ա´յն ժա­մանակ «ընկեր» կունե­նանք ու այս «ընկե­րը» մեզ միմիայն ա´յն ժամանակ կօգ­նի, <strong>եթե տես­­նի, որ իրո´ք հզոր կռվող ենք ու ան­ընկ­­ճե­լի կամք ունենք</strong>, ճիշտ այսօրվա շվեյցարացիների պես:</p><p>Մեր ուսյալները պիտի հասկանան, որ մեր գլխավոր թշ­նամին, գլխա­վոր չարիքը – իրեն պետություն հռչակած պետերի անհսկելի վարչախո´ւմբն է:</p><p>Մյուս կողմից, ցավալի է, որ հայ մտավորականությունը չի գիտակցում ու երբեք չի գի­տակ­ցել, որ միջազգա­յին իրավունքի <strong>փաստացի ակունքը բիրտ ուժն է</strong>:</p><p>Մեր մտավորականությունը չի գիտակցում, որ, առանց հզոր բանակի, այսօրվա թույլ ժողվուրդների բա­ժին «միջազգային իրավուն­քը», ընդամենը Խրիմյան Հայ­րիկի ասած «թղթե շե­րեփից» էլ վատն է, ինչի ապացույցներից են, օրինակ, Մեծ Եղեռնը, մեր մնա­ցած եղեռնները, Սումգայիթի գենոցիդը, Բաքվի գենոցիդը, Արցախ­յան գենոցիդն ու Կիպրո­­սի կեսի օ­կու­պացիան ու արտերկրային այսօրվա այլ գենոցիդները:</p><p>Ու այսօր մեր մեծ մասն է զգում, որ այս վերջին 34 տարվա մե´ր պետական այ­րերը <strong>մեր թշնամիներն են եղել</strong>: Բոլո´րը,<strong> առանց բացառության</strong>: Կա­­մա, թե ա­կա­մա:<strong><em> </em></strong>Գու­ցե իրենց պասիվության ու անհեռատեսությա´ն կամ էլ ագահության պատ­ճա­­ռով կամ հանգամանքների´ բերումով, բայց սա արդեն էական չի: </p><p>Ուրեմն, <strong>ոչ մի տրամաբանված պատճառ չկա, որ հավատանք, թե մե´ր իսկ ըն­տ­րելիք պետա­կան գալիք այրերը նորից մեր թշնամիները չեն լինի</strong>: Չկա նույնիսկ մի հատիկ փոք­րիկ հիմնավոր պատճառ:</p><p>Բայց արի ու տես, որ այս­օր շատ մարդ կա, ով այս ողբերգական վիճակից փրկ­վե­լու համար պահան­ջում է, որ հույժ «արդար ու ազնիվ» ընտ­րու­թյուններով պե­տերի մի այն­պիսի´ <strong>նոր վարչախումբ</strong> կազ­մեն (ընտ­րեն ևն), ով գա ու մեզ փրկի: </p><p>Բայց պետերի ոչ մի նոր կամ հին խումբ մեզ չի փրկի, եթե հասարա­կա­կան այս­օր­վա´ կարգը չի փոխվում: Չի փոխվում մի լր´իվ նոր կարգով<strong> – բարոյակարգով</strong>: </p><p>Գալիք պետերը, ճիշտ մեր այսօրվա վարչապետի պես – ցանկացած իշխանա­փո­խության անունը կդ­նեն հեղափոխություն: Այնինչ, այդ կեղծ հեղափոխությունը ընդամենը <strong>առկա ապական</strong> իշխանու­թյու­նը կփոխարինի մի նոր ու <strong>նորից ապա­կա´ն</strong> վարչախմբով, ինչն իր բոլոր սխալները կարդարացնի «նախորդների չար գործերով»: </p><p>Մեր ուսյալների կույր հավատն այս իբր արդար թե´ «հեղափո­խա­կան» ա­ռաջ­նորդ­ների <strong>գոյությա´ն</strong> նկատ­մամբ, թե´ «հեղափոխական» իբր արդար վար­չա­խմբի´ <strong>գոյու­թյան</strong> նկատ­մամբ, չի թողնում, որ տես­նենք, որ մեր <strong>ամ­բողջ</strong> հա­սա­րակարգը ներկա­յացնող «մե­­­քենայի» <strong>շարժի´չն է ջարդուխուրդ</strong>: </p><p>Մեր ժողովուրդը այս լրի´վ-լրի´վ փչացած ու <strong>անշարժիչ</strong> մեքենայի մի նոր վա­րորդ, մի նոր «Հիսուս», մի նոր փրկիչ է փնտրում: Այնպիսի´ մի փրկիչ, ով գա ու <strong>ազատի</strong> ժողովրդին – այս բոլո´ր ցեղասպան ճիվաղներից, բոլո´ր այս դժբախտու­թյուն­նե­րից ու փորձանքներից, բոլո´ր այս թալանչիներից ու կեղե­քիչ­նե­րից ու վեր­ջում էլ իրենց «ար­ժանապատիվ ու խոշոր աշխատավարձ» տա: </p><p> Ու այս հիսուսային նոր փրկչի´, այս նոր վարորդի´ հնարավոր <strong>գոյության</strong> ն­կատ­մամբ մեր կույր հա­վա­տը չի թողնում գիտակցենք, որ եթե բռնենք ու այս տիե­զերքի նույն­իսկ ամե­նա­­ար­դար ու ամենաազնիվ ըն­տ­րու­թյուններով էլ այս մեքե­նայի վա­րոր­դին փո­խենք, նոր վարորդն այս մե­քենան տեղից չի շար­ժի, որովհետև <strong>այս մեքենայի շարժիչն ու բո­լո´ր մասերն են անուղղելի փչացած</strong>: </p><p>Ուրեմն, նոր ու արդար ու ազնիվ ընտրությունները<strong> մեզ չեն փրկի</strong>, չնայած գու­ցե ոտ­քի կանգ­նե­լու ժամանակ տան: Մեզ նո´ր մեքենա է պետք, մի<strong> </strong>լրի´վ<strong> նոր </strong>սահ­մա­նա­դրական<strong> </strong>կարգ, իր էությա´մբ նոր կարգ, մի <strong>բարո­յա­կա´ն </strong>կարգ է պետք, մեզ<strong> բա­րո­յա­կա´րգ </strong>է պետք:</p><p>Մեր ուսյալների կույր հավատն առ բարի ու արդար պե­տե­րի վարչա­խմբի հնա­րավոր <strong>գոյությունը</strong> – չի թողնում, որ հենց իրենք գլխի ընկ­նեն, որ <strong>մեծաթիվ ու բազում իրա­վուն­քով օժտված</strong> պետե­րը մի´շտ են դառ­նում<strong> ան­­հս­կելի, անպա­տիժ ու հա­րաճուն </strong>ու, իհարկե,<strong> ապական </strong>ու<strong> անբա­րո</strong>: </p><p>Քանի որ <strong>մեծաթիվ ու բազում իրավունքով օժտված</strong> վարչախումբը մի´շտ է դառ­նում չարիք, այս չարիքը<strong><em> </em></strong>պիտի լինի<strong> նվա­զագույնը</strong>, որ ժողովո´ւր­դը հարստա­նա ու հզորանա, ու երկիրը հ­զոր բանակ ունե­նա ու դիմագրավի ամե´ն  մի թշնա­մուն:</p><p>Ասված կույր հավատը չի թողում, որ ժողովո´ւրդը գիտակցի, որ <strong>բազմալիազոր</strong> <strong>վարչախումբն իր էությամբ ա´նպայման է ան­հսկելի, ան­պա­տիժ, հարաճուն ու ան­բարո</strong>, ու մի´շտ է ժողովր­դին թա­լա­նող ու կեղե­քող <strong>հանցագործ</strong> բանդա: </p><p>Ուրեմն, այս անընդհատ աճող հանցագործ ոհմակն ինչ­քան փոք­րա­թիվ լինի ու ինչ­քան քիչ իրա­վունք ունե­նա, այն­քան ավելի լավ ժողովրդի´ հա­մար:</p><p>Մեզ <strong>նվազագույն վարչախումբ-պետություն</strong> է պետք, բայց <strong>այնպիսի´</strong> նվազա­գույն վարչախումբ, ինչի լիազորություններն ու իրավունքները <strong>նույնպես նվա­զա­գույնն են</strong>: </p><h2 id="section-1"><a id="_Toc175490593"></a><strong>ՎԵՐՆԱԳՐԵՐԻ ՑԱՆԿԸ</strong></h2><p><a href="#_Toc175490592">Առաջաբան կամ վերջաբան	4</a></p><p><a href="#_Toc175490593"><strong>ՎԵՐՆԱԳՐԵՐԻ ՑԱՆԿԸ</strong>	7</a></p><p><a href="#_Toc175490594">1. ՓՐԿՎԵԼՈՒ ՈՒՂԻՆ	11</a></p><p><a href="#_Toc175490595"><strong><em>1.1 Ինչի՞ մասին է այս գիրքը</em></strong>	11</a></p><p><a href="#_Toc175490596"><strong><em>1.2 Նոր պատերազմն անխուսափելի է</em></strong>	12</a></p><p><a href="#_Toc175490597"><strong><em>1.3 Ժամանակ չկա՞: Կեցցե՞ն արդար ընտրությունները</em></strong>	13</a></p><p><a href="#_Toc175490598">2. ՏՆՏԵՍԱԿԱՆ ԵՐԿՈՒ ՀՐԱՇՔ	16</a></p><p><a href="#_Toc175490599"><strong><em>2.1 Գերմանիայի ու Ճապոնիայի հրաշքները</em></strong>	16</a></p><p><a href="#_Toc175490600"><strong><em>2.2 Գերմանական ազգի հիվանդությունը</em></strong>	16</a></p><p><a href="#_Toc175490601"><strong><em>2.3 Գերմանիայի ավերակ վիճակը</em></strong>	17</a></p><p><a href="#_Toc175490602"><strong><em>2.4 Գերմանական տնտեսական հրաշքը</em></strong>	18</a></p><p><a href="#_Toc175490603"><strong><em>2.5 Մարշալի պլանը</em></strong>	19</a></p><p><a href="#_Toc175490604"><strong><em>2.6 Ճապոնական տնտեսական հրաշքը</em></strong>	20</a></p><p><a href="#_Toc175490605">3. ԱՆՊԵՏՈՒԹՅՈՒՆ ԲԱՐՈՅԱԿԱՐԳ-ԿԱՊԻՏԱԼԻԶՄԸ	21</a></p><p><a href="#_Toc175490606"><strong><em>3.1 Հին աթենացիների դատարան-պետությունը</em></strong>	21</a></p><p><a href="#_Toc175490607"><strong><em>3.2 Հին հույների դատարանները</em></strong>	24</a></p><p><a href="#_Toc175490608"><strong><em>3.3 Հների բարոյակարգ-կապիտալիզմը</em></strong>	24</a></p><p><a href="#_Toc175490609"><strong><em>3.4 Բարոյականությունն ու կույր հավատը</em></strong>	25</a></p><p><a href="#_Toc175490610">4. ԿՈՒՅՐ ՀԱՎԱՏԸ ՉԱՐԻՔ Է	27</a></p><p><a href="#_Toc175490611"><strong><em>4.1 Մեր կործանարար կույր հավատը</em></strong>	27</a></p><p><a href="#_Toc175490612"><strong><em>4.2 Վարչախումբն ու ավազակաբարո բրիգադը</em></strong>	30</a></p><p><a href="#_Toc175490613"><strong><em>4.3 Կուս-ցուցակով ընտրությունը – արդա՞ր</em></strong>	32</a></p><p><a href="#_Toc175490614"><strong><em>4.4 Մեր ուսյալներն ու ուժայինները</em></strong>	33</a></p><p><a href="#_Toc175490615"><strong><em>4.5 Մեր ուսյալի անտեղյակությունը</em></strong>	34</a></p><p><a href="#_Toc175490616"><strong><em>4.6 Մեր ուսյալների գլխավոր հիվանդությունները</em></strong>	36</a></p><p><a href="#_Toc175490617"><strong><em>4.7 Դայակ-վարչախմբի պաշտամունքը</em></strong>	38</a></p><p><a href="#_Toc175490618"><strong><em>4.8 Քանի՞ տեսակ քաղաքացի ունի պետությունը</em></strong>	41</a></p><p><a href="#_Toc175490619"><strong><em>4.9 Պետերի անհսկելի վարչախումբը չարիք է</em></strong>	45</a></p><p><a href="#_Toc175490620">5. ԿԱՊԻՏԱԼԻ՞ԶՄ, ԹԵ՞ ՍՈՑԻԱԼԻԶՄ	48</a></p><p><a href="#_Toc175490621"><strong><em>5.1 Սոցիալիզմի զանազան ցուցանակները</em></strong>	48</a></p><p><a href="#_Toc175490622"><strong><em>5.2 Հնարավոր երկու սցենարը</em></strong>	50</a></p><p><a href="#_Toc175490623"><strong><em>5.3 Համաշխարհային գալիք պետության հասուն փուլը</em></strong>	51</a></p><p><a href="#_Toc175490624"><strong><em>5.4 Անհատը պիտի մատաղ արվի կոլեկտիվին</em></strong>	54</a></p><p><a href="#_Toc175490625"><strong><em>5.5 Սոցիալիզմի հեքիաթային ու զրպարտիչ էությունը</em></strong>	55</a></p><p><a href="#_Toc175490626"><strong><em>5.6 Բարի սոցիալիզմը խոտակեր բորենի է</em></strong>	61</a></p><p><a href="#_Toc175490627"><strong><em>5.7 Չինական սոցիալիզմը փրկությո՞ւն է</em></strong>	64</a></p><p><a href="#_Toc175490628"><strong><em>5.8 Կապիտալիզմը երբեք վայրի չի եղել</em></strong>	67</a></p><p><a href="#_Toc175490629">6. ԱԶԱՏ ՇՈՒԿԱ´Ն Է ՃՇՄԱՐԻՏ ԿԱՊԻՏԱԼԻԶՄԸ	69</a></p><p><a href="#_Toc175490630"><strong><em>6.1 Վաճառելի բանը մասնավոր սեփականություն է</em></strong>	69</a></p><p><a href="#_Toc175490631"><strong><em>6.2 Փոխանակությունը, գործակցությունը, օգնությունը</em></strong>	72</a></p><p><a href="#_Toc175490632"><strong><em>6.3 Եսասիրությունը մարդկային է ու բարոյական</em></strong>	74</a></p><p><a href="#_Toc175490633"><strong><em>6.4 Պատասխանատվությունն ու պարտականությունը</em></strong>	75</a></p><p><a href="#_Toc175490634"><strong><em>6.5 Վստահությունն ու գործակցությունը</em></strong>	77</a></p><p><a href="#_Toc175490635"><strong><em>6.6 Անուղղակի փոխանակությունն ու փողը</em></strong>	79</a></p><p><a href="#_Toc175490636"><strong><em>6.7 Փողը կեղծելը</em></strong>	83</a></p><p><a href="#_Toc175490637">7. ԴԵՄՈԿՐԱՏԻԱՆ ԱՆԻՐԱԿԱՆ Է	89</a></p><p><a href="#_Toc175490638"><strong><em>7.1 Դեմոկրատիան մեծ մասամբ գարշելի է</em></strong>	89</a></p><p><a href="#_Toc175490639"><strong><em>7.2 Դեմոկրատական մանդատն օրե՞նք</em></strong>	90</a></p><p><a href="#_Toc175490640"><strong><em>7.3 Նվազագույն վարչախումբը</em></strong>	92</a></p><p><a href="#_Toc175490641"><strong><em>7.4 Տոտալիտարիզմի ակունքը</em></strong>	92</a></p><p><a href="#_Toc175490642"><strong><em>7.5 «Անարքիա» բառի իմաստը նենգափոխ է</em></strong>	93</a></p><p><a href="#_Toc175490643"><strong><em>7.6 Օրենքի բռնակալությունը կարգավոր անարքիա է</em></strong>	96</a></p><p><a href="#_Toc175490644"><strong><em>7.7 Օրենքն ու կույր հավատը</em></strong>	99</a></p><p><a href="#_Toc175490645"><strong><em>7.8 Պետերն օգտվում են կույր հավատից</em></strong>	103</a></p><p><a href="#_Toc175490646"><strong><em>7.9 Ժողովրդի միամտությունը</em></strong>	105</a></p><p><a href="#_Toc175490647">8. ԲԱՐՈՅԱԿԱՐԳԻ ՀԻՄՔԵՐԸ	108</a></p><p><a href="#_Toc175490648"><strong><em>8.1 Բարոյականության հիմնական նորմերը</em></strong>	108</a></p><p><a href="#_Toc175490649"><strong><em>8.2 Ոսկե կանոնը</em></strong>	110</a></p><p><a href="#_Toc175490650"><strong><em>8.3 Մարդկության ամենախոշոր հայտնագործությունը</em></strong>	111</a></p><p><a href="#_Toc175490651"><strong><em>8.4 Բարոյակարգի սահմանադրության նպատակը</em></strong>	114</a></p><p><a href="#_Toc175490652">9. ՎԱՐՉԱԽՄԲԻ ՍԱՐՍԱՓԸ ՈՒՆԱԿ ԱՆՀԱՏՆ Է	118</a></p><p><a href="#_Toc175490653"><strong><em>9.1 Պետերի սարսափը մասնավորի հաջողությունից</em></strong>	118</a></p><p><a href="#_Toc175490654"><strong><em>9.2 Կենտրոնական բանկը</em></strong>	120</a></p><p><a href="#_Toc175490655"><strong><em>9.2 ա Մ. Ն. Ռոթբարդը ԿԲ-երի մասին</em></strong>	122</a></p><p><a href="#_Toc175490656"><strong><em>9.3 Մասնավոր ոստիկանությո՞ւն, կամ բանա՞կ</em></strong>	123</a></p><p><a href="#_Toc175490657"><strong><em>9.4 Ժողովրդին զինաթափելու ծածուկ նպատակը</em></strong>	127</a></p><p><a href="#_Toc175490658"><strong><em>9.5 Վերադասի´ կամքն է օրենքը</em></strong>	129</a></p><p><a href="#_Toc175490659">10. ՀԶՈՐԱՑՆՈՂ ՌԵՖՈՐՄՆԵՐԸ	132</a></p><p><a href="#_Toc175490660"><strong><em>10.1 ՀՀ-ն փրկելու հրաշք դեղատոմսը</em></strong>	132</a></p><p><a href="#_Toc175490661"><strong><em>10.2 Առաջարկվողը սահմանադրություն չի</em></strong>	133</a></p><p><a href="#_Toc175490662"><strong><em>10.3 Օրենքի բռնակալությունը</em></strong>	135</a></p><p><a href="#_Toc175490663"><strong><em>10.4 Հարկ ու մաքսը – կամավոր ու ժամանակավոր</em></strong>	136</a></p><p><a href="#_Toc175490664"><strong><em>10.5 Վե´րջ դրամավարկային թալանին</em></strong>	137</a></p><p><a href="#_Toc175490665"><strong><em>10.6 Վե´րջ վարչախմբին գերի ճորտ դատարանին</em></strong>	137</a></p><p><a href="#_Toc175490666"><strong><em>10.7 Վե´րջ միախորհրդարան բռնակալությանը</em></strong>	138</a></p><p><a href="#_Toc175490667">11. ԳԺ-ի ԹԻՐԱԽԱՅԻՆ ԵԼԱԿԵՏԵՐԸ	140</a></p><p><a href="#_Toc175490668"><strong><em>11.1 ԳԺ-ն կազմելու գլխավոր թիրախները</em></strong>	140</a></p><p><a href="#_Toc175490669"><strong><em>11.2 Վարչախմբի հենասյուները</em></strong>	143</a></p><p><a href="#_Toc175490670"><strong><em>11.3 Կրճատելիք նախարարությունները</em></strong>	145</a></p><p><a href="#_Toc175490671"><strong><em>11.4 Կրճատելիք այլ կառույցները</em></strong>	149</a></p><p><a href="#_Toc175490672"><strong><em>11.5 Այլ քայլերը</em></strong>	151</a></p><p><a href="#_Toc175490673"><strong><em>11.6 Սոցիալական լարվածություն կառաջանա՞</em></strong>	153</a></p><p><a href="#_Toc175490674">12.<em> ** </em>ՕՐԵՆՍԴԻՐՆ ՈՒ ԴԱՏԱՐԱՆԸ	155</a></p><p><a href="#_Toc175490675"><strong><em>12.1 Օրենսդրական թիրախները</em></strong>	155</a></p><p><a href="#_Toc175490676"><strong><em>12.2 **Բարոյակարգի դատարանը</em></strong>	159</a></p><p><a href="#_Toc175490677"><strong><em>12.3</em></strong> **<strong><em>Թիրախային դրույթները</em></strong>	160</a></p><p><a href="#_Toc175490678"><strong><em>12.4 Գլխավոր դժվարությունը – ո՞վ ու ո՞նց անի այս ամենը</em></strong>	161</a></p><p><a href="#_Toc175490679"><strong>ՄԻ´ՄԻԱՅՆ ԱԶԱՏ ՇՈՒԿԱՆ ԳԻՏԻ</strong>	164</a></p><p><a href="#_Toc175490680"><strong>ՀԵՂԻՆԱԿԻ ԿԱՐԵՒՈՐ ԳՐՔԵՐԸ</strong>	166</a></p><h1 id="section-2"><a id="_Toc175490594"></a>1. ՓՐԿՎԵԼՈՒ ՈՒՂԻՆ</h1><h2 id="section-3"><a id="_Toc145920351"></a><a id="_Toc175490595"></a><strong><em>1.1 Ինչի՞ մասին է այս գիրքը</em></strong></h2><p><em>***</em></p><p><strong>«</strong>Իրեն պետություն հայտարարած <strong>վարչախումբը</strong> հասարակության այն միակ ինս­տի­­­տու­տը կամ միակ կազ­­մա­­­կեր­պու­­թյունն է, ինչն իր կանոնավոր ու մշտա­կան եկա­մուտն ս­տա­­նում է ֆիզի­կա­կան բռնությամբ: </p><p>«Բարիք կամ ծառայություն ստեղծող բոլո´ր-բոլո´ր {օրինապաշտ} անհատներն ու կազ­­­մա­կեր­պու­­թյուն­նե­րը իրենց եկա­մուտն ստանում են առանց բռնու­թյան, այսին­քն, կա´մ կամավոր հիմունքներով ձեռք բերած իրենց ապ­րանք­ներն ու ծա­ռայությունները փոխա­նակելով շուկա­յում, կա´մ էլ ու­րիշ ան­հատ­ների ու կազմակերպությունների կա­մավոր տված ն­վեր­­նե­րով: …</p><p>«Միայն վարչախումբը կարող է խլի իմ ունեցվածքը, կամ ինձ բան­­տար­կի, եթե ես իրեն {ի´ր իսկ սահմանած չափով} հարկ ու տուրք չվճարեմ: Ուրեմն, վարչախումբը մի´շտ է ապրում ու­րիշի հաշվին ու մի´շտ է ներխու­ժում ուրիշի մասնավոր ու­նեց­վածքի ոլորտը»:</p><p>Այս գիրքը Հայաստանը փրկելու <strong>ԳԻՏԱԿԱ´Ն</strong> ուղու մասին է: </p><p>Սա գրվել է 2021-ին հրատարակած ու առ այսօր աննկատ մնացած իմ «Պետու­թյունն ընդդեմ ժողովրդի կամ փրկարար բարոյակարգը» գրքի հիմ­նական գա­ղա­փար­նե­րը շատ ավելի սեղմ ու պարզ ու նաև փոքր-ինչ այլ տեսանկյունից ներկա­յաց­նելու ն­պա­տակով (տես այս գրքի վեր­ջին պարագրաֆը): </p><p>Չնայած 2020-ին իմ «<strong>Պետությունը...</strong>» գրում էի արդեն մոտ մեկուկես տաս­նամյակ, բայց մարդ­կանց այն հուսահատ ու մոլոր հարցը, թե. «Բա հմի ի՞նչ ա­նենք», ստիպեց, որ մնացած բո­լոր գործերս թողնեմ ու 2020-ի նոյեմբերի հենց 12-ից զբաղվեմ միմիայն <strong>ա´յդ գիրքը</strong> գրելով, ինչը հրատարակեցի 2021-ի աշնանը:</p><p>Այդ 480 էջանոց գիրքը, «<strong>Պետությունը</strong>...», առաջին հայե­րեն գիրքն էր, որ «ձե­­­­ռի հետ» նաև շա­րադրում էր քաղաքագիտական-տնտեսագիտական մտածողու­թյան ավստրիա­կան դպ­րո­ցի հիմնական թեզերը: Բայց իմ այս նոր գիրքը իմ «<strong>Պետու­թյու­նը</strong>...»<strong><em> </em></strong>գրքից ար­ված քաղ­վածքների ժողովածու չի: </p><p>Սա «<strong>Պետությունը</strong>...» գրքի հիմ­նական գաղափարներն ու թեզերը քննում է պե­տու­թյան հարաճուն լիազոր վարչախմբի իբր ան­խուսափ անհ­րա­ժեշտության նը­կատ­­մամբ մեր ժո­­ղովրդի գերակշիռ մասի ու, մանավանդ, մեր մտա­վո­րակա­նու­թյան ա´յն կույր ու<em> </em><strong>լ­ր´իվ անհիմն հա­վա­­տի</strong> տեսան­կյու­նից, թե <strong>գոյություն ունի</strong>´ բազմալիազոր (այսինքն, բազում-բազում լիազորությամբ ու իրավունքով օժտը­ված) ու ան­հսկելի, բայց արդար վարչախումբ, ինչն ուղղակի պիտի ճիշտ ընտրվի: </p><p>Ուրեմն, այս գիրքը «Պե­տությունը...» գրքի թերևս անհրաժեշտ ու պար­­տա­­դիր լրացումն է:</p><p>Երևի արժի, որ ասեմ, որ «<strong>Պետությունը</strong>...» գիրքը գրելու համար ինձ պետք է ե­ղել տն­տե­սա­գիտության, բարոյագիտության ու իրավագիտության իմ 34 տար­վա ու­սում­նա­սի­րությունը: </p><p>Ես <strong>այդ ու այս գիրքը</strong> չէի գրի, եթե Հա­յաս­տանում <strong>գո­նե մե­կը</strong> ար­ծարծեր աս­ված ոլորտների <strong>ավստրիական կոչ­ված<em> </em></strong>մտածողու­թյան հիմ­նա­րար գաղա­փար­­ները:</p><h2 id="section-4"><a id="_Toc175490596"></a><strong><em>1.2 Նոր պատերազմն անխուսափելի է</em></strong></h2><p>Հա´, մենք այսօր զգում ենք, որ նոր պատերազմն անխուսափելի է: Բայց այս­օր­վա պատե­րազմը, փաստացի, արդեն տեխնիկայի´ պա­տերազմ է, իսկ նո­րա­գույն ու հզոր բանակի ու սրա ռազմական տեխ­նիկայի համար <strong>փո´ղ է հար­կավոր</strong>, ուղ­ղակի – վիթխարի´ քա­նակով փող:</p><p>Մենք, իհարկե, չպիտի նախահարձակ լինենք, մանավանդ եթե թշնամին մոտ 30 ան­գամ բազմա­քանակ է ու հրաշալի է զինված, որովհետև մեզնից շատ ու շատ է հարուստ: Բայց.</p><p>Մենք պի­տի մի´շտ մեր թշնամիներին զորավոր հակահար­ված տալու ունակու­թյուն ու պատրաստություն ունենանք,<strong> ճիշտ Շվեյ­ցա­րիայի պես</strong>:<em> </em></p><p>Դեռ 2-րդ աշխարհա­մարտից առաջ Հիտլերը Շվեյցարիայի վրա հար­ձակ­վելու պլան էր կազմել («Տանենբաում» օպերացիան), բայց այդպես էլ չհարձակվեց:</p><p> Չհարձակվելու մի քանի պատճառից թերևս ամենակարևորը շվեյցարացիների թե´ հզոր բանակն էր, թե´ երկրի կենտրոնական լեռնային մասի շրջանաձև պաշտ­պա­­նական «միջնաբերդային» ու չինական պարսպի պես համապարփակ <strong>ստոր­գետ­նյա </strong>հզոր կառույցները: </p><p>Փող ունենալու համար էլ պետք է աշխատող, արարող բնակ­չություն ունե­նանք, ու սրանց չխանգարող <strong>նվազագույն պետական վարչախումբ</strong>, ոչ թե այս ու նախ­կին վար­չա­խմբերի պես ագահ, անկուշտ ու ժողովրդից անսահման ուժեղ մի վար­չա­խումբ:</p><p>Մեր նորագույն բոլո´ր վարչախմբերն էլ իրենց թալանչի հարկ ու մաքսային սիս­տե­մով <strong>չթողեցին ու չեն էլ թողնում</strong>, որ մեր բարիք ստեղծողներն այն­քան հարըս­տա­­նան, որ սրանց տված հարկերով բանակն էլ հզորանա: Դրանք <strong>խարխլեցին ու խարխլում են բանակն ու դավաճանեցին ու դա­վա­ճա­նում են </strong>ժողովրդին: </p><p>Դրանք արտասահմանից, անընդհատ ու անընդհատ, վիթխարի պարտք են ա­նում: Ու այդ պարտքը փոշիացնում են, թողնելով որ դա մարեն մեր սերունդ­ները: </p><p>Դրանք փողն անընդհատ կեղծում են ու սրանով աղքատացնում են մանավանդ ար­դեն աղքատներին: </p><p>Դրանք իրենց հարկ ու մաքսով թալանում են ժողովրդին ու հյուծում են բանակը հզորացնելու բոլոր հնարավորությունները: </p><p>Դրանք իբր բիզնեսներին օգնելու, շուկան կարգավորելու, քաղաքներն ու գյուղե­րը բարեկարգելու ու իբր սոցիալական արդարություն հաստատելու իրենց պետա­կան ծրագրերով ուղղակի մսխում են հարկատուների փողն ու հյուծում են պետու­թյունը: </p><p>Դրանց, այդ վարչախմբերի ամենայն գործունեությունից միակ շահողները մի´­մի­այն այդ վարչախմբերի անդամնե´րն են:</p><p>Դրա´նք, հենց այդ վարչախմբե´րն են մեր գլխավոր թշնամին:</p><h2 id="section-5"><a id="_Toc175490597"></a><strong><em>1.3 Ժամանակ չկա՞: Կեցցե՞ն արդար ընտրությունները</em></strong></h2><p>Մոտ մի 25-28 տարի առաջ մեր քաղգործիչներից մեկը մի օր մեր մի քանի ընկե­րոջը կանչեց, իբր որ խորհուրդ անի մեր հետ, թե երկիրը անդնդի եզրից ո´նց հետ քաշի: </p><p>(Մեր «հերոս-ուսյալը» երբեք չի նկատում, որ մեր երկիրը մի´շտ է անդնդի եզրին: Սրա համար երկիրը միայն ա´յն պահերին է անդնդի եզրին, երբ ինքը (իր կար­ծի­քով) շանս ունի դառնա փրկիչ (օրինակ, վարչապետ): Իսկ մեր այս ընկերոջն այդ օրերին թվում էր, թե այդ շանսն ունի´): </p><p>Ու ինքն ասում էր, որ օգնենք, որ «բիլակավորների մի խումբ հավաքվի», ու ինքն իշխանությունը խլի ու «երկիրը հետ քաշի անդնդի եզրից»: Ես հարցրի.</p><p>– Վարշամ ջան (պարզ է, որ անունը փոխել եմ), ասենք դառա´ր պրեզիդենտ, բայց գի­դե՞ս, թե հետո ի´նչ նոր քայլեր պիտի անես, որ «երկիրը հետ քաշես անդնդի եզրից»: Կարա՞ս, օրինակ, մի 7-8 քայլ ասես:</p><p>Վարշամս մի պահ շփոթվեց, հետո հարցրեց.</p><p>– Իսկ դու գիդե՞ս, թե ինչ պտի արվի, որ երկիրը փրկվի:</p><p>– Հա, – ասի ես, – գիդե´մ:</p><p>– Դե որ գիդես, – ասեց Վարշամը, – ասա, մենք է´լ իմանանք:</p><p>– Էտի երկար ա,– ասեցի ես:– Երկար ա ու բարդ: Որ ստե ասեմ, ասածս կցկտուր կըլնի: Էտի գիտու­թյուն ա, ու գրած ա մի 10-15 գրքի մեջ,– ասի ես:– Թե ուզում ես իմանաս, պտի դրանք կարդաս ու դրանց մեջիները սո­վորես: Ու­զո՞ւմ ես, ասեմ թե էտ ո´ր գրքերն են: </p><p>– Բայց էտքան ժամանակ չկա,– ասեց Վարշամը, ով արդեն մի 7-10 տարի քաղ­գործ­չություն էր անում, ու որ տարին 2-3 գիրք է´լ կարդացած ըլներ, էտ գրքերի կրկնակին է´լ կարդացած կլիներ: </p><p>Չկարդաց ու մինչև հիմա էլ չի կարդացել, չնայած անընդհատ նորից ու նորից է ուրիշներին խորհուրդ տալիս, թե երկիրը ոնց փրկեն:</p><p>Այս տողերը գրելուց ընդամենը մի 8 ժամ առաջ իմ մի նախկին ուսանողը, ով հիմա 60-ն անց է, ու մինչև այս պահը ինձ երբեք չէր կոպտել, գրեց.</p><p>– Եթե որևէ բան գիտեք, որը «հիմի ու էստեղ» կարա օգտակար լինի, խնդրում եմ էտի դրեք։ {Թե չէ} Սրանք Քրիստոսի երկրորդ հայտնության պես բաներ են, մի 500 տարի հետո կամ կըլնեն, կամ չէ ...</p><p>Ապշելու բան է, մեր մտավորականության գերակշիռ մասը <strong>կույր-կույր հավա­տում է</strong>,<strong><em> </em></strong>որ երկիրը փրկելու մի <strong>ԿԱՐՃ</strong> ու բոլո­րին հասկանալի դեղատոմս կա, ինչը հնարավոր է, որ նորընտիր վարչախումբն իմանա, որովհետև հնարավոր է, որ այս խումբն ավելի լավը լինի: </p><p>Ու երբ հետո պարզվում է, որ այս նոր ընտրվածները ոչ միայն լավը չեն, այլ, մի´շտ ու ա´նպայման, ավելի վատն են, քան նախկինները, մեր ուսյալները, միև­նույնն է, կույր-կույր մտա­ծում են, որ <strong>մեղավորը ընտրության մեխանիզմն էր</strong>: </p><p>Այս­ինքն, մտածում են, որ ընտրու­թյունները կա´մ արդար չէին, կա´մ ճիշտ չէին կազմակերպված, կամ է´լ, որ ընտրական օրենքները թերի են ու անպիտան, ուրե­մըն, պիտի ընտ­րելու նոր ու կատարյալ օրենքներ մշակվեն:</p><p>Ու մեր մտավորականների մտքովն անգամ չի անցնում, թե հնարավոր է, որ <strong>այդ դեղատոմսի կարճը բոլորովին չկա</strong>, որ այդ դեղատոմսը ա´նպայման է եր­կար ու գի­­տա­­կան:</p><p>Սա նման է այն բանին, որ մի ուսյալի´ մեկը (ուսյալի, քանզի, Հայեկի ասածի պես, «չուսյալը» երբեք այնքան միամիտ չի, որ ստորև ասվածն անի), չհավատալով գե­նե­­տիկային, բայց իրեն գենետի­կական սելեկցիայի մասնագետ հայտարարելով, տա­րիներով ու նույնիսկ դարե­րով, առանց ըն­կճվելու, անընդ­հատ ու շարունակ, կո­կորդիլոսի մի քանի ձու դնի թուխս հավի տակ ու հուսավառ սպա­սի, որ դրանցից եղնիկ դուրս գա: </p><p>Ու երբ տեսնի, որ այդ ձվերից նորից կոկորդիլոսիկներ դուրս ե­կան, եր­բեք ու երբեք չհուսահատվի, ու մտածի, որ մեղավորը աստղերի ու մոլորակների դիրքն է ու (աստղերի մի նոր դիրքի ժամանակ) նորից կո­կորդիլոսի ձվեր դնի այդ թուխս հավի տակ, ու նորից հուսավառ սպա­սի, որ դրան­ցից եղնիկներ դուրս գան:</p><p>Ժամանակ – <strong>մի´շտ ու երբե´ք չի լինելու</strong>: Ժամանակ – մի´շտ ու երբե´ք չենք ունե­ցել: Մենք անընդհա´տ ենք մո­ռա­նում, որ մի´շտ ու անընդհա´տ ենք մտածել, որ. «Ժամանակ չկա, բոլորովի´ն չկա: Էկեք հլը էս մի վարչապետին/պրե­զիդենտին ու սրա բանդային վռնդենք ու մի ուրիշ վարչապետ ու խումբ բերենք, հետո կմտա­ծենք, թե ի´նչ անենք»: </p><p>2020-ի «ժամանակ չկա»-յից արդեն համարյա 4 տարի է անցել ու հլը 13-ն ու 23-ն ու 123-ն էլ կանց­նի, ու մեր ուսյալները նորից ու նորից կասեն (եթե արդեն կոր­ծան­ված չլի­նենք). «Ժամանակ չկա»:</p><p>Մեր մտավորականությունը չի հասկանում, որ իրեն պետություն հռ­չակած <strong>ան­հսկելի ու բազում իրավունքով լիազորված</strong> <strong>մեծաթիվ </strong>վար­չա­­խում­բը, ե­թե նույ­ն­իսկ ս­կզբում քիչ թե շատ բարոյական է, ժամանա­կի ըն­թաց­քում <strong>ա´ն­­պայ­ման է դառ­նում </strong>անզուսպ ու անբարո – ու նաև անպա­տիժ ու ծավա­լով էլ անընդհատ է աճում:</p><p>Ինչո՞ւ: Որովհետև իրեն պետություն հռչակած վարչախումբը, օգտվելով միա­միտ ժո­ղովրդի այն կույր հավա­տից, թե հենց ա´յս վարչախումբը պիտի լինի իր «հարա­զատ ու հոգատար հայրը», քիչ-քիչ վե­րաց­­նում է ժո­ղովրդի ազա­տու­­­թյուններն ու իրավունքները, ու շատացնում է իր խմբի´ <strong>մոնոպոլ բռնության</strong> իրավունք­ներն ու ժողովրդին թալանելու ու կե­ղեքելու իր մոնո­պոլ կամայականություն­ները: </p><p>Մենք ժամանակ չունեինք ու այսպե´ս էինք մտածում մեր նախորդ վարչապետ­ներին ընտ­րելուց, երբ ասում էինք. «Մենակ թե սրանից ու սրա վարչախմբից ա­զատ­վենք, հետո լավ կըլնի»: </p><p>Լավ չեղավ: Ի վերջո, անսահման վատ եղավ: Արցախը կորցրինք: </p><p>Շեշտե´մ, որ պետերի ցանկացած նոր վարչախումբը ոչ միայն գործադրում է ժո­ղովրդին կեղեքելու ու թալանելու նախորդ բոլոր խմբերի հորինած կամ գոր­ծա­դը­րած բոլոր հնարքները, <strong>այլև նորերն է հորինում ու սրանք փոխանցում է հա­ջորդ վարչա­խմբին</strong>: </p><p>Եթե մենք հույս ունենք, թե անհնար է, որ «արդար ու ազնիվ ընտ­րությամբ» ճա­րած գալիք որևէ վարչապետը կամ պրեզիդենտը այս առկա վարչա­պետից վատը լի­նի, եթե մենք մտածում ենք – թե անհնար է, որ նման գալիք որևէ վարչապետը կամ պրեզիդենտը Հայաստանից նորանոր կտորներ էլ հանձնի թշնա­մուն կամ էլ թող­­նի, որ թշնամին դրանք խլի, <strong>չարաչա´ր ենք սխալ­վում</strong>, որովհետև հենց նման հո´ւյսն է թխսի տակ նորից կոկորդիլոսի ձու դնում:</p><p>Սա արդեն եղել է: Հայաստանը սրանից շատ ավելի վատ վիճակում է´լ է եղել: </p><p>Ե­ղել է 1921 թվին, երբ այն օրերի Հայաստանը ղեկավարող սոցիալիստ դաշնակ­ները երկրի մեծ մասը հանձ­նել էին Թուրքիային, թողնելով ընդամենը 9000 կմ<sup>2</sup>:</p><p>Դաշնակները գլուխ են գովում, թե իրենց կուսակցությունը Հայաստանի ամե­նա­հին կուսակցությունն է, թե սա 100 տարուց էլ հին է, բայց դաշնակները, նորից ու նո­րից, սո­ցիա­լիստ են: Ուրեմն, դաշնակներն արդեն 100 տարուց ավել է, ինչ հա­մառ-համառ, չեն հրա­ժար­վում թխսի տակ կոկորդիլոսի ձու դնելուց:</p><p>Չե՞նք ուզում մի նոր կոկորդիլոս բուծենք: Չե՞նք ուզում, որ  Հա­յաստանի իբր մեզ այս մի վարչապետից փրկող գալիք նոր պետերը Հայաստա­նից նոր կտոր­ներ հանձ­նեն թուրքին կամ մի ուրիշին: </p><p>Եթե իրո´ք չենք ուզում, պիտի<strong><em> </em></strong>հենց<strong> սկզբից ու սահ­մանա­դրությամբ<em> </em>սան­ձենք </strong>իրենց պետություն հռչակող բոլո´ր-բո­լո´ր վար­չախմբերին, սրանց դարձնելով հա­մարյա իրավազուրկ ու նվազա­գույ­նը, հսկելի ու պատ­ժելի ու գործից ազատելի:</p><p>Չեմ ասում, թե այս վարչապետին վռնդելը հրատապ չի: </p><p><strong>Հրատա´պ է</strong>, ա´ն­կաս­­կած ու ա´նպայման: Վռնդելու ձևն էլ հայտնի է, պիտի ա­նենք նույն բաները, ինչ որ ի´նքն արեց 2018-ին: Սրա համար նոր գիրք պետք չի:</p><p>Բայց սրա համար օդի պես է անհրաժեշտ, որ մեր ուսյալների մեծագույն մասը յուրացնի այս գրքի շարադրած բարոյակարգային գաղափարները ու սրանք հաս­ցընի ժողովրդին, որ իմանանք, թե <strong>հետո´ ինչ անենք</strong>: Մինչև այս «հետո»-ն չիմա­նանք ու սա´ չիրագործենք, չենք հզորանա ու չենք փրկվի:</p><p>Ցավոք, ուրիշ ելք, չկա: <strong>Չկա</strong> իմ նախկին ուսանողի ուզած երկիրը փրկելու <strong>կարճ</strong> դեղատոմսը կամ կախարդական փայտիկը: <strong>Սրա այլընտրանքը նույն կոկորդի­լոս-չարիքն է</strong>:</p><p>Այս գիրքը <strong>երկար</strong> դեղատոմսից է խոսում, որովհետև կարճը չկա:</p><h1 id="section-6"><a id="_Toc175490598"></a>2. ՏՆՏԵՍԱԿԱՆ ԵՐԿՈՒ ՀՐԱՇՔ</h1><h2 id="section-7"><a id="_Toc175490599"></a><strong><em>2.1 Գերմանիայի ու Ճապոնիայի հրաշքները</em></strong> </h2><p>Մեզ այսօր մի տնտեսական հրաշք է պետք, Երկրորդ Աշխարհամարտին հաջոր­դած Գերմանիայի ու Ճապոնիայի տնտեսա­կան հրաշք­ների պես մի հրաշք, որ մենք է´լ ազատ­վենք այս հուսալքությունից ու նվաս­տությունից: </p><p>Այս տնտեսական հրաշ­քը պետք է, որ արագ հարստանանք ու հզոր բա­նակ ըս­տեղծենք, որ հենց ինք­նե´րս մեզ պաշտպանենք ու ուրիշներից պաշտ­պանություն չաղեր­սենք: </p><p>Այնինչ, մենք հուսալիք ենք ու նվաստացած, շփոթված ու մոլոր, ու սրա հա­մար էլ չգիտենք, թե ինչ անենք: Մանավանդ, որ ում էլ որ դիմում ենք, ոչ մեկը մեզ տեր չի կանգնում: </p><p>Բայց պատկերացրեք, թե ինչքան ավելի շատ էին հուսալիք ու նվաս­տա­ցած գեր­մանացիներն ու ճապոնացիները 1945 թվի իրենց պարտությունից հե­տո: Ու ի՞նչ արեցին սրանք, որ իրագործեցին իրենց տնտեսա­կան հրաշքները: </p><p>Նախ խոսենք գերմանացիների հուսալիք ու նվաստ վիճակից:</p><h2 id="section-8"><a id="_Toc142283553"></a><a id="_Toc175490600"></a><strong><em>2.2 Գերմանական ազգի հիվանդությունը</em></strong></h2><p> 1945 թվին Նյուրենբերգի դա­տա­րա­նը վճռեց, որ գերմանական ազգը հի­վանդ է նացիզմով (ազգիզմո´վ, ազգայնամոլությա´մբ): Ու դատարանը <strong>ողջ ազ­գին </strong>դա­տա­պարտեց, որ <strong>հարկադիր բուժ­­վի այս հիվանդությունից</strong>, այս­պես ա­սած, <strong>նա­ցիզ­մազրկվի</strong>: </p><p>Նացիզմազրկության հոգեբանական հիմունքները մշակեց նշանավոր հոգեբան Կառլ Յունգը: Յունգը որոշեց, որ գերմանացիների հիվանդության գլխավոր պատ­ճա­ռը <strong>խղճի բա­ցա­­կայությունն է</strong>: </p><p>Յունգը եզրակացրեց, որ հիվանդ են բոլո´ր գեր­մանացիները: Ընդ որում, <strong>հի­վանդ են հավասար չափով, անկախ իրենց քա­ղա­քական հայացքներից, ան­կախ Հիտլերի նկատմամբ իրենց վերաբերմուն­քից ու անկախ նացիստա­կան կուսակցությանը իրենց պատկանելությունից</strong>:</p><p>Դատարանի վճռով <strong>3,5 միլիոն գերմանացի 3 տարով</strong> դատապարտվեց հար­­­կադիր բուժման: Գերմանիան բաժանված էր երկու գոտու՝ արևմտյան գոտին (ին­չը հետո դարձավ ԳՖՀ-ն, Ֆեդերատիվ Հանրապետությունը) ու ա­րևելյանը (ԳԴՀ-ն, Դեմոկրատական Հանրապետությունը): </p><p>Առաջինին հսկում էին ԱՄՆ-ը, Բրի­տանիան ու Ֆրանսիան (ԱՄՆ-ի գեներալ Քլեյի գլխավորությամբ), երկրորդին՝ Սովետական կառավարությունը: Արևմտյան մասի գերմանական նոր ղեկավարությունը նույն­պես որոշեց, որ գեր­մանական ողջ ազգը պիտի բուժվի ու վերադաստիարակվի, ու նացիզմի ոգին (գեր­մա­նական ցե­ղա­կրոնության կամ նժդեհիզմի´ ոգին) պիտի լրիվ արմատախիլ արվի ազգի միջից: </p><p>Այս դաստիարա­կու­թյունն սկսվեց քաղաքների ու գյուղերի բնակիչների հարկա­դիր այցելություն­ներով – նացիստական կոնցլագերներն ու նացիստների սարսա­փե­լի գա­զանու­թյուն­ները ցուցա­դրող ֆիլ­մե­րով, ու դասախոսություններով: </p><p>Բայց այս դաստիա­րա­կու­թյան գագաթը նացիզմի զոհերի <strong>վերաթաղումներն էին</strong>, որ հարկադրանքով անում էին գերմանացի նախկին պաշ­տոն­յա­նե­րը: </p><p>Արևմտյան գոտում (հետագա շարադրանքը վերաբերում է միմիայն այս գոտուն) հար­­­կադիր բուժման դատապարտված 3,5 միլիոն գերմանացին բաժանվեց մի քա­նի խմբի.</p><p>1. Գլխավոր մեղավորների (1654 հոգի): </p><p>2. Մեղավորների (22122): </p><p>3. Աննշան մեղավորների (106422): </p><p>4. Ուղեկիցների (485058): </p><p>5. Անմեղների (18454): </p><p>6. Ամնիստիայի տակ ընկածների (2789196): </p><p>7. Գործերը զանազան պատճառներով կարճվածների (200207)</p><p>Պատիժները տարբեր էին: Օրինակ, մեղավորները (ու նյութական շահ քաղած­ները) դատապարտվեցին.</p><p>ա) Հնգամյա աշխատանքային ճամբարի կամ հասարակական այլ աշխատանք­նե­րի </p><p>բ) Բացի այս պատիժը, սրանց ունեցվածքը (մանավանդ, թանկագին ապրանք խլած­ներինը) լրիվ կամ մաս­նակի բռնագանձվում էր (բացի առօրյա անհրա­ժեշ­տու­­­թյան ա­ռարկաները) </p><p>գ) Երբեմն ոմանց 5 տարով զրկում էին ընտրական կամ պետական որոշակի պաշ­­տոն զբաղեց­նելու իրավունքից:</p><p>Դաշնակիցները 1948-ին նացիզմազրկելու իրավունքն ու գործերը հանձնեցին ԳՖՀ-ի կառավարությանը, ով շատ հետևողական էր կիրառում այս միջոցները: (Կոմունիստները մի քանի միլիոն գերմանացի տարան Սովետական միություն՝ ճոր­տական աշխատանքի, ու սրանց մեծ մասը զոհվեց այնտեղ):</p><p>Այսքանը այն օրերի գերմանացիների <strong>հոգեկան</strong> վիճակի ու նացիզմազրկելու մա­սին, բայց այն օրերի Գերմանիայի <strong>տնտեսական</strong> վիճակն էլ էր հուսահատական: </p><h2 id="section-9"><a id="_Toc142283554"></a><a id="_Toc175490601"></a><strong><em>2.3 Գերմանիայի ավերակ վիճակը</em></strong></h2><p> Երկրորդ աշխար­հա­­մարտից հետո Գերմանիայի քաղաքների շենքերի 20%-ը հո­ղին էր հավասա­րեց­րած: 1947-ին 1938 թվի արդյունաբերությունից մնացել էր մոտ 30%-ը, սննդի արդյունա­բե­րու­թյունը կրճատվել էր կիսով չափ: </p><p>Գյորինգը, դեռ­ևս 1939 թվին, մտցրեց սնունդը տա­լոններով բաշխելու կարգը, ին­չով մեկ մարդու օրաբաժին կալորիաների քանակը նորմայից խիստ քիչ էր: </p><p>Աշխատուժը խիստ էր կրճատվել, որովհետև պատերազմը 8 (կամ 13) միլիոնից ավել գերմանացու կյանք էր խլել: Փողոցներում թափառող խիստ հյուծված մար­դիկ նման էին անընդհատ սնունդ փնտրող մռայլ ու անկյանք ուրվականների:</p><p>Ապրանքների գների համատարած հսկողությունը Գերմանիայում հաստատվել էր դեռ 1936 թվին, իսկ տալոնային սիստեմը գործում էր արդեն 9-10 տարի: Նա­ցիս­տները հաս­տատ­ված գները խախտողներին սպանում էին: </p><p>Այս նույն համակարգը գործում էր նաև դաշնակիցների հսկո­ղու­թյան օրոք, մին­չև 1948 թիվը, իհարկե, առանց հիտլերյան սարսա­փե­­լի պատժի: </p><p>Ռեյխսմարկի (գեր­մա­նական փողի) ծավալը (1936 թվի համեմատ) աճել էր 5 ան­գամ, ու այս ինֆլյա­ցիան, ըստ էության, ոչնչացրել էր ռեյխսմարկը, ու <strong>ամերիկյան ծխա­խոտի գլա­նակներն ու տուփերը դարձել էին «փող»</strong>: </p><p>Աշխատանքային կարգապահությունը խիստ նվազել էր, ո­րով­հետև աշխատա­վարձը, ըստ էության, ոչ մեկի համար կարևոր չէր (աշխատան­քից բա­ցա­կայելու հա­մար Հիտլե­րի սահմանած խստագույն պատիժներն արդեն չկային), ու մարդիկ ողջ օրը սնունդ էին ման գալիս: </p><p>Գերմանացին շատ հաճախ, դանդաղ սողացող գնացքների կտ­րին կամ դռնե­րից կախ, մի քանի հարյուր կիլոմետր էր կտրում, որ ռմբակոծու­թյունից փրկված իր վերջին իրերը փոխանակի հացահատկի կամ կարտոֆիլի հետ:</p><p>Եթե այսքանին ավելացնենք, որ ողջ աշխարհն ուղղակի թքում էր գերմանա­ցի­նե­րի երեսներին (սրանց արած անլուր չարագործությունների համար), պարզ կլի­նի, թե այն օրերի գերմանացիների հուսալքության ու նվաստության աս­տիճանը ինչքան ու ինչքան ավելի շատ էր, <strong>քան մեր այսօրվանը</strong>:</p><h2 id="section-10"><a id="_Toc142283555"></a><a id="_Toc175490602"></a><strong><em>2.4 Գերմանական տնտեսական հրաշքը</em></strong></h2><p> Դրությունը շտկեց ազատ շուկա­յա­կան հարաբերությունների (այսինքն, կապի­տալիզմի) տեսաբան, տն­տե­սագիտության դոկտոր Լուդվիգ Էրհար­դը: </p><p>Էրհարդը, հակա­դրվելով թե´ դաշ­նակից­նե­րին, թե´ տեղական ազդե­ցիկ սոցիալ դեմո­կրատ­ներին, իր երկու զինակ­ցի՝ տնտե­սագիտության պրոֆեսոր­ներ Վալտեր Է­ուկենի (Walter Euken-ի) ու Վիլ­հելմ Ռոյպ­կեի (Wilhelm Röpke-ի) հետ մշակեց ու իրագործեց տըն­տեսական ռե­ֆորմ­ների մի շարան: (Թերևս կարևոր է եղել նաև Ջոզեֆ Դոջի դերը, տես հետո): </p><p>Էրհարդն իր ռեֆորմներն սկսեց 1948 թվի հունիսի 20-ին, կիրակի օրը: Էր­հարդի ռեֆորմների գլխավոր չորս քայլը հետևյալն էր.</p><p>1. Գերմանական փողի՝ ռեյխսմարկի ծավալի 93%-ը կրճատեց (փողը դևալվաց­րեց) ու սա փոխարինեց դոյչմարկով: </p><p>2. Վերացրեց գների պետական հսկողությունն ու աշխատավարձի նվազագույն շե­մը:</p><p>3. Վերացրեց սննդի տալոնային սիստեմը:</p><p>4. Ամենագլխավորը, Էրհարդը խիստ կրճատեց պե­­տու­թյան հարկային միջամտու­թյու­նը ան­հատ­ների տնտեսվարությանը, մանավանդ, վերացրեց մարջինալ հար­կը (եզ­րա­յին կամ պրոգրե­սիվ հարկը) ու հաստատեց հարթ հարկ, <strong>բայց սա էլ սկսվում էր մոտ 2500 դոյչմարկ եկամտից</strong>: </p><p>(Համեմատության համար թերևս ասվի, որ ՀՀ-ում փաստացի հարկ­վում են նույ­ն­իսկ պետբյու­ջեից վճարվող <strong>չնչին</strong> աշխատավարձերը, որոնք հենց իրե´նք են հար­կերից գոյացել: Այսինքն, <strong>մեր</strong> <strong>պետերի վարչախումբը հարկն է´լ է հարկում</strong>): </p><p>Հարկերի ամենաբարձր եզրը (մարջինը), 99%-ը, սակայն, մնում էր: </p><p>Իհարկե, սրանցից բացի, Էրհարդը պետական բազում ուրիշ հսկողություն էլ վե­րացրեց ու <strong>խիստ կրճատեց պետական բյուրոկրատական ապարատը</strong>: </p><p>Նյու Յորքի Ֆեդերալ Ռեզերվի տնտեսագետ Ֆրեդ Կլոպշտոկը գրում է. «Էրհար­դի դևիզը այդ օրերին ասես հետևյալը լիներ. «Պարապ մի´ մնա, օրեկան մի բան վե­­րացրո´ւ»»:</p><p>Կարգապահությունը իսկույն բարձրացավ, ո­րով­­հետև մարդիկ վստահ էին, որ եթե շատ աշխատեն, շատ կստանան: Ստա­ցած փողն էլ գնողունակ էր: </p><p>1948 թվի հունիսի 20-ի դեկրետներից հետո, հենց դեկտեմբերին, արտա­դ­րան­քի ինդեքսը 21-ից հասավ 78-ի: </p><p>Տասը տարի հետո, 1958-ին, տարեկան ար­տա­դրու­թյունն աճեց 400%-ով, իսկ մեկ շնչին ընկնող արտադրանքը աճեց ավելի քան երեք անգամ, այնինչ, Գերմա­նիա­յի սոցիալիստական մասում տնտեսության լճա­ցում էր: Էրհարդն ասում էր. </p><p>«<strong>Մենք որոշեցինք, որ նորից պիտի հաստա­տենք ազատ շուկայական հարաբերու­թյուն­ների հին կանոնները</strong>, այսինքն, իսկական կա­պի­տալիզմի կամ laissez-faire-ի {«ինչ ուզում ես՝ արա»-ի} կանոնները:<strong> </strong>Ըստ էու­թյան, մենք վերաց­րե­ցինք հատ­կա­ցումների, գների ու ռոճիկների<strong> բոլոր հսկողու­թյունները ու ս­րանք փո­խա­րինե­ցինք ազատ շուկայի ազատ գների փողա­յին սպոնտան (ինքնին) գոր­ծող մե­խա­նիզմով</strong>»:</p><p>Գերմանիայի տնտեսական այս հրաշքն այնքան էր զորավոր, որ արդեն 1958 թը­վին եվրոպական տերությունները նախանձում էին Գերմանիա­յի տնտեսությանը:</p><h2 id="section-11"><a id="_Toc142283556"></a><a id="_Toc175490603"></a><strong><em>2.5 Մարշալի պլանը</em></strong></h2><p> Շատ անգամ ասում են, թե գերմակական այս հրաշքի պատ­ճառը Մարշալի պը­լանով Գերմանիային ԱՄՆ-ի տված փողն էր: Սա սխալ է, որով­հետև Մարշալի պը­լա­նով Բրիտանիան ստացավ մոտ երկու (իսկ Ֆրանսիան՝ մոտ երեք) անգամ ավե­լի շատ գումար, այնինչ, <strong>1950 թվին Գերմանիայի մեկ շն­չին ընկնող ՀՆԱ-ի աճը 64% էր, իսկ Բրիտանիայինը՝ ընդամենը 15%</strong>:</p><p>Բացի սա, Մարշալի պլանով մինչև 1954 թվի հոկտեմբերը Գերմանիայի ստա­ցած ընդհանուր գումարը 2 միլիարդ դոլար էր, իսկ 1948-ից մինչև 1949 թիվը (երբ այս օգնությունը հասել էր իր գագաթին) Մարշալի պլանով ստացած գումարը Գեր­ման­իայի ազգային եկամտի <strong>ընդամենը 5%-ն էր</strong>: </p><p>Չմոռանանք նաև, որ դաշնակիցները<strong> տարեկան </strong>2,4 մի­լիարդ դոլար հարկ էին դրել Գերմանիայի վրա՝ Գերմանիայում իրենց զորքերը պա­­հելու հա­մար: </p><p>Առհասարակ, մոռանում են ասեն, որ հետպատերազմյան Բելգիան առաջինը ան­­ցավ ազատ շուկայական (այսինքն, իսկական կապիտալիստական) հարաբե­րու­թյուններին ու <strong>սեփական ուժերով</strong> իր տնտե­սությունը նորոգեց <strong>մինչեւ Մար­շալի պլանի ծնունդը, </strong>մինչև 1947 թիվը: </p><p>1972 թվին արդեն 98 երկիր էր Մարշալի պլանով ԱՄՆ-ի օգնությունն ստացել:</p><p>Հետպատերազմյան առաջին տասնամյակում սրանցից <strong>ոչ մեկի</strong> տնտեսու­թյու­­նը Գերմանիայի պես տնտեսական հրաշքով չաճեց, բացի Ճապոնիայինը:</p><h2 id="section-12"><a id="_Toc142283557"></a><a id="_Toc175490604"></a><strong><em>2.6 Ճապոնական տնտեսական հրաշքը</em></strong></h2><p>Չնայած Ճապոնիան խուսափեց նյու­­րենբերգյանին նմանվող մի դատավարու­թյու­նից, բայց ճապոնացիների հու­սա­­լքու­­թյունն ու նվաստացումը գերմանացինե­րից պակաս չէր: Այնուամենայնիվ, ճա­պո­նացիներն է´լ տնտեսական հրաշք իրա­գոր­ծեցին: </p><p>Այս հրաշքի հեղինակը ԱՄՆ-ի բանկային գործիչ Ջոզեֆ Մորել Դոջն էր (<strong>Joseph Morrell Dodge</strong>-ը,&nbsp;1890 –1964)), բանկային գործի հանճարեղ ինքնուսը, աննկուն, բացառիկ անխոնջ, ուղղամիտ ու խոսքը ճակատին ասող ու չափազանց ազնիվ ա­մերիկացին (չնայած իր ազգանվանը, ինչը նշանակում է «խարդախություն»): </p><p>Դոջը (մինչև Մարշալի պլանը) Գերմանիայի դաշնակից զորքերի հրամանատար գեներալ Քլեյի խորհրդականն էր, ու Էրհարդը թերևս նաև Դոջի´ խորհուրդներին էր հետևում: </p><p>Հետո, 1949 թվի փետրվարին Ջոզեֆ Դոջին նշանակեցին Ճապոնիայում ԱՄՆ-ի զոր­քե­րի հրամանատար գեներալ ՄակԱրթուրի տնտեսական խորհրդական: </p><p>Դոջը Ճա­պո­նիայի տնտեսական անկախությունը հաստատող իր պլանը հայտա­րարեց մար­տի 7-ին, առաջարկելով.</p><p>1. Ազգային բյուջեում պետական ու այլ իզուր ծախսերը պիտի կտրուկ կրճատվեն: </p><p>2. Հարկերը պիտի խիստ կրճատվեն ու պրոգրեսիվ հարկը պիտի դառնա խելամիտ ցածր ու հարթ: </p><p>3. Ճապոնիայի Reconstruction Finance Bank-ը (ըստ էության, երկրի կենտրոնական բանկը) պի­տի լուծարվի, որովհետև սրա վարկային քաղաքականությունը հակադիր է երկրի տնտեսության շահերին: </p><p>4. Պետության միջամտությունը (անհատ տնտեսվարների գործերին) պիտի խիստ կրճատվի, մանավանդ պիտի խիստ կրճատվեն պետության շնորհած վարկերը, ու գնե­րի պետական հսկո­ղությունը պիտի վերանա: </p><p>5. <strong>Պետերի վարչախումբը պիտի զրկվի արտաքին առևտրի իրավունքից ու այս ի­րա­վուն­քը պի­տի տրվի մասնավորին</strong>: Արտաքին առևտրի ամենայն փոխա­նա­կու­թյան կուրսը պի­տի լինի հաստատուն, $1 = 360 yen կուրսով:</p><p>Սրա´նք էին ճապոնական տնտեսական հրաշքի հիմնական նախադրյալները: </p><p>Հայկական հնարավոր հրաշքի թիրախային սկզբունքների ուրվագծերը շարա­դրված են 10-12-րդ գլուխներում: <strong>Անհամբեր ընթերցողը</strong> թող սկզբում կարդա այդ գլուխները:</p><h1 id="section-13"><a id="_Toc175490605"></a>3. ԱՆՊԵՏՈՒԹՅՈՒՆ ԲԱՐՈՅԱԿԱՐԳ-ԿԱՊԻՏԱԼԻԶՄԸ</h1><h2 id="section-14"><a id="_Toc175490606"></a><strong><em>3.1 Հին աթենացիների դատարան-պետությունը </em></strong></h2><p>Երբ ասում եմ, թե իրեն պետություն հռչակած վար­չախմբի հարատև չարիքից ա­զատ­վելու <strong>միակ </strong>ձևն<strong><em> </em></strong>այդ վարչախմբին իր լիա­զո­րու­թյունների մեծագույն մասից զրկելն ու սրանց թվաքանակը մոտ մի 20-30 ան­գամ կրճատելն է, մեր ուսյալներից ո­մանք ինձ առարկում են, թե. «Մի՞թե նման բան հնարավոր ա, մի՞թե աշխարհում էդպես բան ա էղել, կամ կա»:</p><p>Այս իմաստով ապշեցուցիչ է մեր ուսյալների «անտեղյակությունը» թե´ հա­մաշ­խարհային պատմությունից, թե´ աշխարհի այսօրվա քաղաքատնտեսական վի­ճա­կից: Այս երկու ասպարեզում էլ օրինակներ կան, որոնք ցույց են տալիս, որ թե´ նվազագույն վարչախմբով պետու­թյուններ են եղել, թե´ դրանցից այսօր է´լ կան:  </p><p>Սրա համար էլ խոսեմ հին աշխարհի հունական ա´յն քաղաք պետություններից (պոլիսներից) որոնք, ժամանակ առ ժամանակ, համարյա <strong>անպետություն պե­տու­թյուն էին</strong>, իրենց <strong>ն­վազագույն վար­­չա­­խմբով</strong>, հաճախ <strong>առանց հարկ ու մաքսի ու նույնիսկ առանց մշտա­կան բանակի </strong>(կարճատև, իհարկե):</p><p>Հին աթենացիները, հայտնագործել էին բարիք ու ծառա­յու­թյուն ստեղծե­լու ու սրանք ուրիշի ս­տեղ­­­ծած բարիքների ու ծառայու­թյուն­ների հետ կամավոր փո­խա­նա­կե­լու ա­զատ տն­տե­սա­կան ձևը: Այսինքն, հայտնագործել էին<strong><em> </em>իսկա­կան կա­պի­տալիզմը</strong>, կամ, որ նույն բանն է,<strong> ազատ շուկայական հարաբերությունները</strong><em>,</em> ու սրանք դարձ­րել էին <strong>իրենց կե­ցու­թյան հիմնա­կան ձևը</strong>:  </p><p>Թերևս (Սոլոնի հայտնագործած) <strong>կապիտալիստական բա­րո­յակարգն</strong> էր ա´յն հիմ­նական պատճառը, որ Հին Աթենքը, իր հետևից տանելով հա­մարյա ողջ հունա­կան աշխարհը, դարձավ հին հույների <strong>հեգեմոնը</strong>, այսինքն, դարձավ հին աշ­խար­հի ամենաառաջավոր, ա­մենազար­գա­ցած ու բոլորի համար օրինակելի երկիրը:</p><p>Բայց, Էփիալտեսի ու Պերիկլեսի, օրոք այս նվազագույն վարչախումբը սկսեց ա­ճել ու դառնալ «պե­տիստական», խնամակալելով «թույլերին» (այսօր կասեին – «սո­ցիալական ար­դա­րություն հաստատելով»), ընդ որում, թե´ Աթենքի «թույլե­րին», թե´ աթե­նա­կան դաշնության «թույլ» քաղաք-պետություններին:</p><p>Թույլերին խնամակալելու այս քաղաքականությունը (Հին Աթենքի «Մարշալի պլա­նը») մի կողմից Աթենքի քաղա­քա­ցիների առանց այդ էլ ծույլ մասին դարձ­րեց ա­վելի ծույլ ու աննախաձեռնող: </p><p>Մյուս կողմից էլ Աթենքի բնակիչների փառահեղ բարեկեցությունն ու քաղաքի շքե­ղությունը հարուցեց մնացած պոլիսների թունդ նախանձը: </p><p>Այս նախանձը, գումարվելով դեմոկրատիան բռնի տարածելու աթենական ար­դեն մեծապետա­կան քաղաքականությանը, (ինչը չափազանց է հիշեցնում թե´ վաղ միջնադարյան Հռոմի, թե´ ԱՄՆ-ի ու սոցիալիստ­նե­րի 20-21-րդ դարե­րի արտաքին քաղաքականությունը), դարձավ Պելոպոնեսյան պա­տե­րազմի հիմ­նական պատ­ճա­­ռը (տես իմ «Պետությունը...» գրքի Հռոմի կայսրության ֆեո­դա­լական դառ­նա­­լու Միզեսի բացատրությունը): </p><p>Սա էլ թուլացրեց Աթենքին ու դեմոկրատական բոլոր պոլիս­նե­­րին ու դարձավ սրանց ուրիշի լծի տակ ընկնելու գլխավոր պատճառը:  </p><p>Հետագայում էլ, 15-16-րդ դարերում, երբ հոլանդացիները նորից հայտնա­գոր­ծե­ցին ազատ շուկայական կապիտալիզմ-բարոյակարգը ու անգլոսաքսերը սա որդե­գրե­ցին, շատ արագ հենց իրե´նք դարձան ամենա­զար­գացած ու հզոր եր­կր­ների տե­րերը: </p><p>Հին աթենացիները (թերևս նաև հին հունական պոլիսներից – շատերը), մինչև պե­­րի­կլեսյան շրջանը, ըստ էու­թյան, յոլա էին գնում <strong>համարյա առանց վարչա­խմբի, ու համարյա ա­ռանց հարկ ու մաքսի ու առանց մշտական բա­նակի</strong>: </p><p>Ասում եմ «համարյա», որովհետև հին աթենացիները, այնուամենայնիվ, ունեին մի ընտրովի արքոնտ (վարչապետի պես մի բան): Այս արքոնտն էլ իր 9 օգնականով (մինչև պե­րի­կլեսյան շրջանը) որևէ լուրջ իշխանություն չու­ներ, միայն հե­տևում էր, որ հասարակական կարգն ու սովորութային օրենքները չխախտվեն (սկզբում ու­րիշ օրենք­ներ թերևս չկային): </p><p>Բացի սրանք, կար նաև 400 անդամանոց մի խորհուրդ, ինչը կոչվում էր «Արեո­պագ»: Այս Արեոպագը հիմնականում հսկողական դեր ուներ: Սա նաև ա´յն օրենք­ների նախագծերն էր մշակում, որոնք հետո ներկայացվում էին 6000 հոգանոց ժողովրդական ժողովին: Այս պաշտոնները, մինչև պե­րի­կլեսյան շրջանը, համար­վում էին հույժ հարգելի ու <strong>վճարովի չէին</strong>:</p><p>Սա´ էր Հին Աթենքի ողջ պետությունը (մինչև պե­րի­կլեսյան շրջանը): Ընդա­մենը 10 չվճարվող պետ, ում իշ­խանու­թյունն արդեն հաս­տատ­­ված օրենք ու կարգ ու կա­նոն­նե­րին հետևելն էր: Մեկ էլ Արեոպագն ու բազում <strong>բազմադատավոր</strong> դատարա­նը:</p><p>Սրա համար էլ թեր­ևս սխալ չի լինի, որ թե´ Հին Աթենքի պետու­թյանը, թե´ սրա պեսերին ա­սենք <strong>նվազագույն վարչա­խմբով պետություն</strong>:</p><p>Պետության անխուսափ ու անսասան անհրաժեշտությանը կույր-կույր հավա­տա­ցողները կհարցնեն. </p><p>– Եթե Հին Աթենքն ուներ ընդամենը նվազագույն վարչախմբով պետություն, այս­ինքն, ըստ է­ու­­­թյան, պետություն չուներ, բա էդ ո՞նց էր, որ էնտեղ քաոս չէր: Ախր որ վարչախումբը չլինի, մի ակնթարթում բոլորն իրար կո­կորդ կկրծե՞ն:</p><p>Սա ճիշտ է: Եթե մարդկանց մեծա­թիվ հանրությունը ղեկավարվելու որևէ ձև չու­նենա, անպայման կցրվի, գուցե սկզբում անցնե­լով քաո­սային վիճակներով: </p><p>Բայց հնարավոր է, որ մարդկանց մեծաթիվ հան­րու­թյունը ղեկավարվի <strong>ա­պա­կեն­տրոն ձևով</strong>, օրինակ, միմիայն բոլորի հա­մար պարտադիր նորմերի վրա հիմ­նըված, <strong>սովորութային օրենքներով</strong>: </p><p>Սրա տարածված օրինակը, իմիջիայլոց (մանավանդ մեկուսի) գյուղերի խաղաղ գոյությունն է: Սրանց ղեկավարների հիմնական խնդիրը հարկահավաքչությունն ու ընտրություն կազմակերպելն է: Մնացած համարյա բոլոր հարցերը գյուղացի­նե­րը լուծում են սովորութային նորմերով:</p><p>Սոլոնի արքոնտության օրերին աթենացիների կեցության միակ ղեկա­վարը մի­այն իրենց <strong>հայ­րե­րի օրենք­­ներն էին</strong>, որոնք մի ժամա­նակ <strong>սո­վորութա­յին </strong>կամ <strong>ըս­պոն­­տան </strong>(ինք­նին, իրենց-իրենց)<strong> </strong>ծագած բարոյական նորմ էին:</p><p>Հին աթենացի քաղաքացին (եթե պատերազմ չէր) կա´մ առևտուր էր անում (մեծ մասամբ, ծո­վե­րով), կա´մ դատ էր լսում ու դատ էր կտրում, կա´մ մարզվում էր, կա´մ ա­գորայում (շու­կայի հրա­պա­րակում) քաղաքականությունից էր խոսում ու գուցե՝ ճա­ռում, կա´մ քեֆի էր: </p><p>Հին աթենացիների միակ ղեկավարը (մինչև պե­րի­կլեսյան շրջանը) եթե կուզեք՝ միակ «պետությու­նը», ըստ էության, իրենց <strong>ԸՆՏՐՈՎԻ</strong> <strong>դատարաններն ու 6000 հոգանոց հա­ճախակի հանրաքվեները կամ գերագույն դատարաններն էին</strong>:<em> </em>Ու­րե­մն, ի վեր­ջո, իրենց օրենք­ներն էին:</p><p>Հին Աթենքի թե´ դատարանը, թե´ հանրաքվեն, իրենց դատավորների ու ժողո­վըր­դի ներ­կայությամբ, ինչպես նաև, իրենց դատապաշտ­­պանի ու մե­ղա­դրողի  ա­զատ մրցու­թյամբ, <strong>արդա­րու­­թյուն արտադրող պրոցես<em> </em></strong>էին:  </p><p>Մեղա­դրո­ղի ու պաշտ­­պանի իրավունք­ները <strong>լրի´վ էին իրար հավասար, իսկ դա­տա­վորներն առաջնորդվում էին սովորութային նորմերին </strong>(ուրեմն, նաև ի­րենց խղ­ճին) <strong>չհակասող վերա­ցական դատողությամբ, որ օրենքի առաջ բոլո­րի հա­վա­­սարու­թյան նորմը չ­խախտվեր</strong>: </p><p>Հին հույները ղեկավարվում էին ար­դա­րության մասին ինքնին (ս­պոնտան) առա­ջացած ավանդույթներով ու պատկե­րա­ցումներով: </p><p>Այսօրվա աշխարհում միշտ չի, որ այդպես է: Այսօր մեղադրողը, հաճախ ու մա­նա­վանդ հետսովետական տիրույթում, դատախա´զն է, այսինքն, նորից պետերի վար­չա­խո´ւմբն է, ով (օրինակ) Հայաստանում նաև դա­տաքննու­թյան ողջ պրոցե­սի հսկիչն է: Ու այսօր հետսովետական այս տիրույթում դատա­կան ա­զատ ու ար­դար մր­ցու­թյունից խոսելը մանկամիտ մոլորություն է: </p><p>ՀՀ-ի պես երկրներում սրան ավելացրեք այսօրվա իշխանավորների հե­ռա­­խո­սա­յին իրավունքն ու դա­տավորնե­րի, դատախազների (հաճախ նաև պաշտ­պանների) ապականությունը, գու­մարեք նաև մեր դատական կո­դեքս­­ների խիստ իշխանամե­տու­թյունն ու այսօրվա պե­տե­րի խմբին պաշտպանող օրենքների <strong>վիթխարի</strong> քա­նա­կը, ու պարզ կլինի մեր այս­օրվա դա­տարանի ող­բալի պատկերը:</p><h2 id="section-15"><a id="_Toc175490607"></a><strong><em>3.2 Հին հույների դատարանները</em></strong></h2><p>Հին հույների առաջին դատարանը<strong> ցեղային դատարանն էր</strong>, ինչի<strong> ըն­տրո­վի </strong>դա­­­­տավորների կազմը 40 հոգի էր: Հետո գալիս էր<strong> 200 ընտրովի դատա­վո­րով դատարանը: </strong>Հետո՝ 500<strong> ընտրովի դատավորով «լրիվ» դատա­րանը</strong>, որ քննում էր առավել ծանր կամ խոշոր գումարներին առնչվող հանցանք­նե­րը: </p><p>Օրինակ, հռչակավոր Սոկրատեսին դա­տե­ց ու մահվան դատա­պար­տեց <strong>1500 ըն­տրովի դատավորով եռակա´զմ դատարանը</strong>:</p><p>Հույների նվազագույն վարչախմբով ու հայրերի օրենքնե­րով ղեկա­վար­­վելու էությունը հասկանալու համար պիտի ի­մա­նանք, որ հու­­նա­­կան այս նվազագույն պետության 10 պաշ­տոն­յան ու հա­սարա­կա­կան աշխատանքների նշանակովի բո­լոր պաշ­տոն­յա­ներն էլ <strong>տա­րին մի ան­գամ հաշվե­տու էին դատարանի առաջ</strong>: </p><p>Այնինչ, այսօրվա պետը, մանավանդ Հայաստանի պես երկ­րում, հաշվետու է ոչ թե սովորութա­յին օրենքի´ առաջ, այլ <strong>միմիայն իր վերադասի´ առաջ</strong>: Սա´ է այս­օր­վա մեր քաղա­քա­կր­թու­թյան կործանարար ող­բ­եր­­գ­ությունը:</p><p>Թե հին աթենացիների տվյալ դատական գործը ո´ր մի դատարանը կքննի, կախ­ված էր այդ գործի կարևորությունից: Ցեղային դատարանը, մեծ մասամբ, քննում էր չնչին գումարնե­րի գործերը: Ինչքան գումարը շատանում էր, այն­քան էլ դատա­րանի ռա´նգն էր բարձրանում: Դատավորների թիվը մեծ էր, որովհետև հին հույնե­րը մտածում էին, որ շատ դատավորին կաշառելը անհնար է, փողը չի հերիքի: </p><p>Հետաքրքիր է, որ հին հույները նույ­նիսկ քվեները (սև ու սպիտակ քա­րե­րը կամ լոբու հատիկները) հաշվող <strong>ստրուկ­նե­րի´ն</strong> էին վիճակահանու­թյամբ ընտրում:  </p><p>Բացի սրանք, սկզբում հին հույները կարևորագույն հարցերը քննում էին<strong><em> </em>Արեո­պագում:</strong> Եթե սա չէր բավա­րա­րում,<strong> գործը քննում էին իրենց </strong>6000 դատա­վո­րա­նոց պարբե­րա­կան «հանրաքվե»-ժողովում:</p><p>Հանրաքվեի ընթացքում ամեն մի քաղաքացի ցանկացած ուրիշ քա­ղա­քացու մե­ղադրելու իրավունքն ունե´ր, ու սրա այս մեղադրանքին պիտի <strong>ՏԵՂ­Ն­ՈՒ­ՏԵՂԸ դատ հե­տևեր</strong>: Եթե դատը պարզում էր, որ մե­ղադրանքն ան­հիմն է, հենց այդ սխալ կամ կեղծ մեղա­դրանքի<strong> հեղինակի´ն էին տեղնու­տեղը դա­տում</strong>:</p><p>Իմիջիայլոց այս հատվածը այսքան ընդարձակեցի, որ ընթերցողը նաև երկու բան իմանա – նախ թե ՀՀ-ի այսօրվա դատարանն ինչքան է հեռու իր իսկա­կան, ճշմարիտ կոչումից, ու պարզ լինի, որ հներից էլ սովորելու շատ բան կա: </p><h2 id="section-16"><a id="_Toc175490608"></a><strong><em>3.3 Հների բարոյակարգ-կապիտալիզմը</em></strong></h2><p>Դասական հին շրջանի աշխարհը <strong>կա´մ միապետական էր</strong>, ուրեմն, քիչ թե շատ, <strong>սոցիա­լիստական էր </strong>կա´մ, քիչ թե շատ, կապիտա­լիստական բա­րո­յա­կար­գի գծեր ուներ (գուցե նաև Փյունիկիայում ու Կարթագե­նում: (Հայեկը, օրի­նակ, հին եգիպ­տա­կան կայսրու­թյուն­ները սոցիա­լիս­­տական է հա­մա­րում): </p><p>Հների միապետական ու քիչ թե շատ սոցիալիստական պե­տությունները, մեծա­գույն մա­սով, զբաղված էին պատերազմական թալանով, ու սրանցից ամենա­ար­յու­նար­բուն (Նիկողայոս Ադոնցի վկայությամբ) թերևս Ասորեստանն էր: </p><p>Պատերազմի հիմնական նպատակն ու շարժառիթը (բոլո´ր դարե­րում) ան­հըս­կելի ու անպատիժ պետերի վարչախմբի վերնախավի <strong>թալա­նի հնա­րա­­վորու­թյունն է</strong>: Եթե դա­տենք ըստ Լուդվիգ Միզեսի մարդկային ար­ար­մունքի աքսիոմի, <strong>պա­տե­րազմը պե­տերի նեղությունները վե­րաց­նելու «պետա­յին» վարք է</strong>:</p><p>Թունդ սոցիալիս­տական էր, օրինակ, հունական Սպարտան: Բայց հե­տագայի <strong>ինկաների կայսրու­թյան</strong> սոցիալիզմը մեր այս բովանդակ քաղաքա­կր­թու­­թյան ա­մե­նակատաղի սոցիալիզմն էր (տես 5.3-ն ու 5.4-ը): </p><p>Սպարտան այնքա´ն էր սոցիալիստական, որ Սո­վետն ու Նա­ցիս­տական Գերմա­նիան Սպարտայի սոցիալիզմի կարգ ու կանոնի ահագին մասը փոխ առան: </p><p>Անհսկելի ու անպատիժ պետության անխուսափելի անհրաժեշտությանը կույր-կույր հավատա­ցո­ղ մտավորականը, ցա­վոք, չի գիտակցում, որ պետական վարչա­խմբի թերևս բոլո´ր-բոլո´ր ֆունկցիաները կա­րող է հույժ գե­րա­զանց անի բո­լո­րին հա­վասար աչքով նայող պարտա­դիր ու ան­խա­փան գործող օ­րեն­քով ղեկա­վար­վող<strong> ազատ շուկան, այսինքն, սրա տնտես­վար<em> </em>անհատ­նե­րը</strong>: </p><p>(Համարյա) կապիտալիստական էր, առաջին հերթին, Հին Աթենքը ինչը հունա­կան քաղաք-պե­տու­թյուն­ների թերևս զգալի մասի համար օրինակ էր: </p><p>Սրանք, բոլորն էլ, ժամա­նակ առ ժամանակ դառնում էին տիրա­նու­թյուն (կամ սոցիալիստականանում էին), բայց, քիչ թե շատ, պա­հում էին իրանց կապիտա­լիս­տական գծերը: Օրինակ, երբ Պիսիստրատեսը դարձավ Աթենքի տիրա­նը, աթենա­կան կապիտալիստա­կան բա­րոյա­կարգը համարյա չխախտեց:</p><p>Շեշտեմ, որ բարոյակարգը հենց <strong>ճշմարիտ կապիտալիստական կարգն է, ինչն աշխարհի ոչ մի երկրում լրիվ չի իրագործվել</strong>: Կապիտալիստական բարոյակար­գում ամե´ն-ամե´ն ինչն էլ պիտի միմիայն անհատն իրագործի, նույնիսկ բնական կոչված մոնոպոլիաների տնտեսվարություն ու երկրի ներքին ու արտաքին պաշտ­պա­­նու­թյու­նը:</p><h2 id="section-17"><a id="_Toc460175030"></a><a id="_Toc59035875"></a><a id="_Toc63161727"></a><a id="_Toc65597101"></a><a id="_Toc105575917"></a><a id="_Toc175490609"></a><strong><em>3.4 Բարոյականությունն ու կույր հավատը</em></strong></h2><p>Մեր ժողովուրդը, ասելով <strong>անբարոյականություն</strong>, թերևս միշտ, հասկանում է սե­­ռա­կան սան­ձարձակությունը: Մերո´նց կույր հավատը անբարոյական է համա­րում միմիայն պոռնիկին ու սեռական ուղղափառ նորմերը խախ­տո­ղին: </p><p>Ու մենք հանճա­րեղ ենք համարում իրոք անբարո անձանց, օրինակ, Մա­կե­դոնա­ցի Ալեքսանդրին, Նա­պոլեոն Բոնապարտին ու Լենինին, Ստա­լի­նին, Հիտ­լերին:</p><p>Բայց ո՞վ է իսկական անբարոյականը, մի կտոր հացի համար իր մար­մինը վաճա­ռող պոռնի՞կը, թե՞ ժողովրդին թալանող ու կեղեքող օրենքներ նախագծող ու սը­րանք իրագործող <strong>վարչա­պետն ու իր ողջ կառավարությո՞ւնը</strong>: </p><p>Ու մի՞թե անբարո օրենքի նախագծերը հաստատող դեպուտատը շատ ու շատ ավելի անբարո պոռնիկ չի: Մի՞թե անսահման ավելի պոռ­նիկ չեն ա´յն վարչապետն ու իր կառավարությունը, ովքեր, իրենց քա­­ղաքա­կան նպատակներով, տասնյակ հա­զարավոր մանկահասակ պա­տա­­նի են տա­նում պա­տերազմ ու մի մասին կոտո­րում, մի մասին էլ դարձ­նում են հաշմանդամ:</p><p>Արդյո՞ք անբարո չէր Նապոլեոն Բոնապարտը, որ 10 միլիոն մարդ կոտորեց հա­նուն իր նպատակների (սրանցից 7 միլիոնը՝ ֆրանսիացի): Անբարո չէ՞ր Ալեքսանդր Մակեդոնացին, ում հրամանով կոտորեցին Տյուրոս վիթխարի քա­ղաքի բոլո´ր-բոլո´ր բնակիչներին, նաև ծերերին, կանանց ու բոլո´ր-բոլո´ր մա­նուկ­ներին:</p><p>Ա´յն մարդը, ով համարում է, որ սրանք ճիվաղ չեն, այլ հանճարեղ, թող մի պահ պատկերացնի, որ սրանք հենց ի´ր սիրասուն զավակներին են տանում ու կոտո­րում – հանուն «հանճարեղ» նպատակների:</p><p>Մի՞թե անբարոյական չէ՞ին <strong>սոցիալիստ</strong> Տրոցկին ու <strong>սոցիալիստ</strong> Լենինը, իրենց ստեղծած 91 կոնցենտրացիոն ճամբարով, ովքեր իրենց նույնիսկ այդ կարճ ղեկա­վարության ընթացում միլիոններով ժողովուրդ կոտորե­ցին ու երկրից քշեցին:</p><p>Անբարո չէ՞ր <strong>սոցիալիստ</strong> Ստալինը, ով (Լենինի, Տրոցկու ու բոլշևիկյան մնացած գարշելի սոցիալիստների հետ) մինչև երկրորդ համաշխարհա­յի­նը մոտ 100 միլիոն մարդ կոտորեց ու 5 միլիոն գյուղացու ընտանիք (մոտ 50 միլիոն մարդ) աքսո­րեց:</p><p>Անբարոների չեմպիոնը չէ՞ր <strong>սոցիալիստ</strong> Ստալինը, ով 1931-1933 թվե­րին Ուկ­րաի­նայում սով կազմակերպեց, հետն էլ արգելեց, որ ժողովուրդը լքի Ուկրաինան ու գոնե հաց մուրալով սովից չմեռնի: </p><p>Անբարո չէ՞ր <strong>սոցիալիստ</strong> Ստալինը, ով կազ­մակերպելով այդ սովը ստի­պեց, որ Ուկրաինայի գյուղացիները կորցնեն իրենց մարդ­կային կերպարը ու հերթով մոր­թեն իրենց զավակներին, եփեն ու ուտեն: </p><p>Անբարո չէ՞ր նացիոնալ <strong>սոցիալիստ</strong> Հիտլերը, ով 8 (կամ 13) միլիոն գերմանացի ու միլիոն­ներով այլազգի կոտորեց հանուն նացիոնալ սոցիա­լիս­տական գարշելի գա­ղա­փար­ների հաղ­թանակի:</p><p>Անբարո չէ՞ր <strong>սոցիալիստ</strong> Մաո Ցզե Դունը, ում հանցագործություններն ու կո­տո­­­րած­ները պակաս չէին սովետական բոլշևիկ <strong>սոցիալիստների</strong> արածներից: </p><p>Անբարո չէ՞ր կարմիր կխմեր, <strong>սոցիալիստ</strong> Պոլ Պոտը, ով կոտորեց Կամբոջայի բո­լո´ր դիպ­լոմա­վորներին, թողնելով մեկ բժիշկ, երկու ինժեներ (կամ հակառակը): </p><p>Անբարո չե՞ն Հյուսիսային Կորեայի, Կուբայի ու Վենե­սուե­լա­յի <strong>սո­ցիա­­լիստ </strong>ղե­կավարները, ովքեր իրենց երկրները հասցրել են այս­օր­վա թշ­վառ վի­ճա­կին:</p><p><strong>Այս անբարո սոցիալիզմն այսօր հաղթում է ողջ աշխարհում</strong>: </p><p>Ու եթե ԱՄՆ-ի ու Եվրոպայի սոցիալիզմը հլը լրիվ չի դժբախտացրել այս եր­կր­նե­րի բնակիչներին, պատ­ճառը միմիայն սրանց արտադրության կա­պի­տա­լիս­տական եղանակի հ­զո­րությունն ու մասնավոր սեփականության անձեռնմխե­լու­թյան նոր­մին քիչ թե շատ կառչած մնալն է:</p><h1 id="section-18"><a id="_Toc175490610"></a>4. ԿՈՒՅՐ ՀԱՎԱՏԸ ՉԱՐԻՔ Է</h1><h2 id="section-19"><a id="_Toc175490611"></a><strong><em>4.1 Մեր կործանարար կույր հավատը</em></strong></h2><p>Մենք պահանջում ենք, որ պետերը փոխվեն ու նորընտիր պետերը շտ­կեն մեր այս աղետալի վիճակը: Բայց արդեն զգում ենք, որ մի կարգին նոր պետա­ցու չենք կարում ճարենք, որ <strong>կարգին պետացու – ոնց որ թե չկա</strong>: Ի՞նչն է սրա պատճա­ռը:</p><p>Մեզ միշտ թվացել է, թե իմաստուն ժողովուրդ ենք, ու մեր մտքով եր­բեք չի անց­նում, որ ոչ միայն իմաստուն չենք, այլև իրական, ճշմարիտ ու գիտական ինֆորմա­ցիա ու գի­տե­լիք չունենք ու չենք հաս­կանում նույնիսկ ամենահասարակ բաները:</p><p><strong>Մենք անսահման գերագնահատում ենք մեզ</strong>: Մենք չենք ուզում պատ­կերաց­նենք անգամ, որ (օրինակ) հին հույների ստեղծածի նշանակությունը հայերի ըս­տեղ­ծածի համեմատ, ոնց որ Մասիս սարն ու ավազահատիկը: Սա մեզ խիստ վի­րավորական է թվում:</p><p>Մենք չգիտենք, որ հին հույներից ողջ աշխա´րհն է սովորել, որ հին հույները աշ­խարհին տվել են – <strong>բարոյակարգ-կապիտալիզմն ու դեմոկրատիան, թատրոնն ու ող­բերգությունն ու կոմեդիան, դիդակտիկ մաթեմատիկան</strong> ու մանավանդ երկ­րա­չա­փությունն իր 13 գրքով, ինչով որ արդեն 23 դար շարունակ ողջ աշխարն է սովո­րում:</p><p>Մենք չենք ուզում նույնիսկ ընդունենք, որ մեր Դավիթ Անհաղթն ու Անանիա Շի­րակացին հին հույների´ց են քաղել յուրացրել իրենց իմացածը, ու որ սրանց ի­մա­ցածը հին հույների կուտակածի մի չնչին մասն է միայն:</p><p>Մենք չգիտենք, որ Շիրակացու մաթեմատիկան, ինչն ինքը գրել է Պյութագո­րա­սից 1200 տարի հետո, երկրաչափ Էվկլիդեսից ու ինտեգրալ հաշվող ֆիզիկոս ու ինժեներ Արքիմեդեսից 800 տարի հետո, հանրահաշվի հիմնադիր Դիոփանտեսից 400 տարի հետո, իր մեջ ուներ թիվ գումարելու վիթխարի աղյու­սակ­ներ (չեմ հի­շում՝ մինչև քանի տասնյակ հազարը), որ հայերը դրանցից օգտվեն ու դրանք ան­գիր անեն, որ կարենան թիվ գումարեն: </p><p>Այնինչ հույները իրենից շատ առաջ արդեն ստեղծել էին տեսական հանրահա­շիվն ու երկրորդ կարգի կորերի (շրջանագծի, էլիպսի, պարաբոլի, հիպերբոլի) տե­սու­թյունը, որպես կոնական հա­տույթ­ներից առաջացած կորեր:</p><p>Մենք գլուխ ենք գովում, թե հին գրականություն ունենք, ու չգիտենք, որ մեր հին գրականության մեջ <strong>գեղարվեստական</strong> նույնիսկ <strong>թարգմանակա´ն</strong> գործ չի եղել: Չի եղել բոլորովին (մինչև մեր եկեղեցու պարականոն ու արգահատելի համարած Քու­չակն ու Ֆրիկը, ու մինչև հայկական ուշ միջնադարի մի երկու գեղարվեստա­կան թարգմանությունը, «Պատ­մու­թիւն վասն մանկանն եւ աղջկանն, Պատմու­թիւն յա­ղագս Փահլուլ թագաւո­րին»):</p><p>Մենք ունենք բազում վայ գիտնական (ու սրանց մեջ՝ նույնիսկ գիտությունների դոկտորներ ու մեր ԳԱԱ-ի անդամներ), ովքեր փրփուրը շուրթերին անսահման կիրք ու եռանդով իբր ապացուցում են, թե շումերները (կա´մ բասկերը, կա´մ էտ­րուսկ­ները, կա´մ անգլիացիները, կա´մ պոլինեզիացիները ևն, ևն) հայ են եղել կամ հայերից են ծագել, ու տեղյակ էլ չենք, որ գիտական լուրջ աշխարհում մեր այս «գիտական» ճիգերը ընդամենը խղճահարություն (կամ, լավագույն դեպքում, նե­րո­ղամիտ ժպիտ) են հարուցում:</p><p>Ու մեր այս վայ գիտնականները, նորից փրփուրը շուրթերին ու նորից անսահման կիրք ու եռանդով, իբր ապացուցում են թե հայերը, Մաշտոցից էլ շատ ու շատ ա­ռաջ, հա­յերեն գիր ու հայատառ գրականություն են ունեցել, չիմանալով, որ (օրի­նակ) Հին Հռոմում, Մաշտոցից մի 100 տարի առաջ, 28 հատ մասսայական գրա­դա­րան կար (անձնականները չհաշված):</p><p>Ու այս նախամաշտոցյան հայ գրի կողմնակիցներին չի հուզում հետևյալ հարցը. Ասենք թե հայերը նախամաշտոցյան գիր ու հզոր գրականություն են ունեցել, ինչը իբր հայերի առաջին քրիստոնյաները ամենայն ջանասիրությամբ ոչնչացրել են: </p><p>Ոչնչացրել են, ման գալով պատմական Հայաստանի սար ու դաշերն ու բոլո´ր-բո­լո´ր քարերի վրայից տաշելով ու ջնջելով նախամաշտոցյան հայ գրերը, ու նաև՝ բա­ցե­լով բոլո´ր-բոլո´ր գերեզմաններն ու դրանց միջի դրամների ու կնիքների վրայից ջնջելով նախամաշտոցյան գրերը, հետո նորից փակելով դրանք, հա՞: </p><p>Լավ, բա ինչո՞ւ հույների ու հռոմեացիների առաջին քրիստոնյաները չեն ոչնչաց­րել իրե´նց հեթանոսական գրականությունն ու ու մշակույթը: Ի՞նչ է, առաջին հայ քրիստոնյաներն այնքա´ն են ատել ամենայն հեթանոսականն ու այնպե´ս են ոչնչա­ց­ըրել դրանք, որ այսօր դրանց հետքն անգամ չգտնենք, իսկ հույների ու հռո­մեա­ցիների քրիստոնյաներն այսքան մոլեռանդ չե՞ն եղել:</p><p>Բա հույների ու հռոմեացիների հեթանոսական գրականության ու արվեստի գոր­­ծե­րը ո՞նց են պահպանվել: </p><p>Բա եթե նախամաշտոցյան հայերի գիր ու գրականությունն էլ է նույնքան հզոր եղել, ինչքան հեթանոս հույներինն ու հռոմեացիներինը, բա ո՞ւր են հայերի´ Հոմե­րոսների, Հեսիոդոսների, Էսքիլեսների, Սոփոկլեսների, Եվրիպիդես­ների, Թալես­նե­րի, Արիս­տո­փանեսների, Օվիդիոսների, Էվկլիդեսների, Արքիմեդեսների Կիկե­րոն­ների, Վեր­գիլիոսների, Լուկրեցիոս Կարերի ստեղծածների գոնե բեկորները:</p><p>Ինչո՞ւ չեն օտարները թարգմանել սրանց մի մասն ու պահել, իսկ հույներինն ու հռոմեացիներինը թարգմանել ու պահել են: Ի՞նչ է, հայերի առաջին քրիստոնյա­նե­րը վեր են կացել ու գնացել են օտար երկրներն ու հայերից արած այդ երկրների թարգմանություններն է՞լ են ոչնչացրել, որ այսօր դրանց հետքերն էլ չգտնե՞նք, հա՞:</p><p>Ու մենք չենք հասկանում, որ մեր այսօրինակ ջանքերն ուղղակի ողորմելի են ու խայտառակում են մեզ:</p><p>Ու եթե ես ասեմ, որ մեր ուսյալների զգալի ու թերևս գերակշիռ մասը գաղափար անգամ չունի, թե ինչ է համեստությունն ու բացարձակ արժանի չի «ուսյալ, մտա­վո­րական, ինտելեկտուալ» կոչվելուն ու ուղղակի մանկամիտ է ու խավարամոլ, ինձ կհայհոյեն ու կհամարեն հայատյաց ու ազգի դավա­ճան: </p><p>Բայց այսքանից հետո մի՞թե զարմանալի է մեր համարյա բոլոր ուսյալների այն ճա­կատագրա­կան, համատարած, ողբերգական ու կործանարար չիմացությունը, թե <strong>վար­չա­խում­բը պետությունը չի, ժողովուր­դը </strong>չի, ու<strong> ոչ էլ երկիրն է </strong>կամ<strong> հայ­րենիքը</strong>: </p><p>Մենք չենք հասկանում, որ <strong>վարչախումբը</strong>, համարյա միշտ ու ամե­ն­ուր, ընդամե­նը<strong> իրեն պետություն հռչակած </strong>պետերի անհսկելի, անպատիժ, ա­պական ու հա­րա­ճուն խումբն է: </p><p>Ու մենք կույր-կույր հավատում ենք, որ այս անհսկելի ու ան­պատիժ պետերի ա­պական վարչախմբերի մեջ <strong>կա մի գալիք վարչախումբ</strong>, ով ազնիվ ու կարող կլինի, «պետական մտածողություն» կունենա ու մեզ կփրկի:</p><p>Ու մեր այս հույժ տարօրինակ կույր հավատը չի թողնում, որ հասկանանք, որ այս­պես կոչ­ված պետական (կամ պե­տա­կանա­մետ) մտածողությունը ընդա­մե­­նը <strong>պե­տամե´տ </strong>կամ <strong>վարչախմբամե´տ մտա­ծո­ղությունն է</strong>: </p><p>Ու սրա համար էլ մենք չենք հասկանում, որ այս «պետականամետ» մտածողու­թյունը միմի­այն սե­փա­կան, անձնական բարեկե­ցու­թյանը հետա­մուտ<strong><em> </em></strong>– թալանչի<strong> չի­նովնի­կի´ մտածողու­թյունն է</strong>: </p><p>Այս «պետական» կոչ­ված մտածողությունը<strong> մի´շտ է ուղ­ղված ժո­ղովրդի դեմ</strong>:</p><p>Ու մեր այս կույր հավատն ստիպում է, որ անընդհատ պահանջենք. «Թող <strong>վար­չախումբը</strong> մեզ պահի; թող <strong>վարչախումբը</strong> մեզ պաշտպանի ար­տա­­քին թշնա­մի­նե­րից; թող <strong>վարչախումբը</strong> մեզ կրթի; թող <strong>վարչախումբը</strong> մեզ բու­ժի; թող <strong>վարչա­խում­բը</strong> մեզ թոշակ տա; թող <strong>վարչախումբը</strong> ար­դա­րու­թյուն հաս­տա­տի» ևն: </p><p>Ու մեր այս կույր հավատը չի թողնում, որ հասկանանք, որ (նախ) վարչախումբը բոլորովին էլ նման նպատակներ չունի, որ վարչախումբը, մի´շտ ու ամե´ն ագամ, մտածում է <strong>միմիայն</strong> ի´ր բարեկեցության մասին: </p><p>Երկրորդն էլ, եթե նույնիսկ վարչախումբն ուզենար այս բաներն աներ, սրանք անելու հա­­մար վարչախմբին փող է պետք, իսկ փող – վարչախումբը չունի, <strong>որով­հե­­տև ի´ն­­քը, վարչախո´ւմբը, ոչինչ չի ստեղծում</strong>: </p><p>Չենք հասկանում, որ մեր ուզածն ա­նելու համար <strong>իրեն պետություն հռչակած վարչախումբն </strong>իր բոլո´ր-բոլո´ր ծախ­սե­րի փողն ու­նե­նալու<strong><em> </em>միմիայն մի միջոց ու­նի<em>, </em></strong>իրեն հար­կավոր փողը պիտի որ­ևէ կերպ <strong>խլի<em> </em></strong>հենց իրեն ընտրած ժողովրդից: </p><p>Բայց երբ վարչախումբն իր ծախսերի փողը (ուղղակի ու ա­ն­ուղղակի հարկ ու մաքսերով ու այլ տուրքերով ու տուգանքներով) խլում է հենց իրեն ընտրած ժո­ղո­վըրդից, իր այս ժողովրդին <strong>զրկում է խնայելու ու ներդրում ա­նելու ու եր­կի­րը զարգացնելու հնարավորություններից</strong>:</p><p>Ու իրեն պետություն հռչակած անհսկելի ու անպատիժ վարչախումբը մինչև հի­մա այսպես էլ վարվել է, բայց ժո­ղովրդից իր խլածի մեծ մասը, ըստ էության, միշտ էլ <strong>ի´նքն է կա´մ լափել, կա´մ փոշիացրել</strong>: Հենց սա´ է պատ­ճառը, որ այսօր մար­­տունակ բանակ չունենք, որ մեզ պաշտ­պանենք:</p><p>Ասված հարկ ու մաք­սով հավաքած մեր բյուջեն լա­փելու այս հարատև ու անխու­սափելի հատկությունը երբե´ք չի վերա­գրում հենց վարչախմբի<strong> էությա´նը</strong>: </p><p>Փոխարենը, մեր մտավորականությունը (գուցե ակա­մա, անգիտակից ու իր տգի­տության պատճառով) այս հանցագործ ու անկշտում շռայլությունը վերա­գ­րում է <strong>միմիայն<em> </em></strong>ա´յս պահին առկա<em> </em>պետերի հենց <strong>ա´յս մասնավոր խմբին</strong> ու մի´­միայն հենց <strong>սրա´նց</strong> առաջնորդ­նե­րին, ու ոչ թե <strong>ամե´ն  մի</strong> վարչախմբին:</p><p> Ու մեր մտավորականության այս արտառոց կույր հավատը (թե իբր <strong>կա´</strong> մի ար­դար ու ազնիվ վարչախումբ), չի թող­նում հասկանանք, որ պե­տերի այս «ափ­շագ-բյու­ջեն» վատնելու ու երկիրն այս ձևով կործանելու ձևը հա­տուկ է <strong>ամե´ն  մի ան­հսկե­լի ու անպատիժ վարչա­խմբին</strong>:</p><p>Ու մեր մտավորականությունը չի գիտակցում, որ անհս­կե­լի ու անպատիժ վար­չա­­խմբի (իր) ծախսերի փողը հարկ ու մաքսով ճարելու ա´յս ու­ղին մի<strong> </strong>արա­տա­վոր օղակ է, ինչն ա´նպայման է կոր­ծա­նարար, որովհետև <strong>անհ­նա´ր է</strong><em>, </em>որ ժո­­­ղո­վրդի փո­ղը խլես ու ժողովրդին հյուծես, որ հենց այդ նո´ւյն ժո­ղովրդին այդ փողով պա­հես ու պաշտ­պանես <strong>ու հետն էլ – հզորացնես</strong>:</p><p>Մենք սա չենք տեսնում, ասես ոչ միայն բացարձակ կույր ու մանկամիտ, այլև տրամաբանու­թյու­նից լրի´վ զուրկ լինենք: Չենք տեսնում, որովհետև մենք անընդ­հատ մտածում ենք, որ մեր ամե­ն­այն թշվառության պատճառն միմիայն ա´յն հան­գամանքն է, որ մենք պետերի սխալ խումբ ենք ընտրել:</p><h2 id="section-20"><a id="_Toc175490612"></a><strong><em>4.2 Վարչախումբն ու ավազակաբարո բրիգադը</em></strong></h2><p>Հա´, մենք նաև մանկամիտ ենք, որովհետև մեր կույր հավատն առ պե­­տե­րի <strong>հըս­կե­­լի ու պատժելի</strong> ու լրի´վ-լրի´վ ազնիվ, արդար ու բարոյական վարչախումբ-պե­տու­թյան <strong>գոյու­թյունը</strong> – չի թող­նում հաս­կա­նանք, թե.</p><p>Անհնար է, որ որևէ տեսակ նույնիսկ<strong><em> </em>բացառիկ արդար ու բա­­ցա­ռիկ ազնիվ<em> </em></strong>ընտրություններով հավաքենք ժողովրդին բարեկեցիկ կյանք ապա­հո­վող անհրա­ժեշտ բոլո´ր-բոլո´ր մասնագետներին<em>,</em><strong><em> </em></strong>քանի դեռ հասա­րա­կարգը սա´ է, այսին­քն, քա­նի դեռ հասարակարգի<strong> էությո´ւնն է անբարո</strong>:</p><p>Հասարակարգի <strong>էությունն</strong> էլ անբարո է, որովհետև հիմնված է հարկ ու մաքսա­յին <strong>բռնի ու կամայական</strong> թալանի ու խար­դա­խության վրա: Այս էությունը հակա­դիր է մասնավոր սեփականության անձեռնմխե­լու­թյան նորմին (տես 8-րդ գլուխը):</p><p>Կրկ­նեմ, մենք չենք հասկանում, որ իրեն պետություն հռչակած անհսկելի վարչա­խումբը<strong> ոչ մի բարիք չի ստեղծում</strong>, այլ<strong> ապ­րում է հենց մե´ր ստեղ­ծած բարիք­նե­րի </strong>հաշ­վին, ինչն այս պե­­տե­­րը, զանազան կեղծ ու անիրագործելի պատրվակ­նե­րով, <strong>մեզ­նից ուղ­­ղակի խ­լում են</strong>: </p><p>Ու խ­լում են այնքա´ն, ինչքան ուզենա´ն: Ու խլում են միմիայն հենց իրե´նց կա­րիքների հա­մար, որովհետև<strong><em> </em>հսկելի, գործից ազատելի ու պատժելի չեն</strong>: </p><p>Մեր ուսյալների <strong>մտքով անգամ չի անցնում</strong>, որ հարկերը պիտի լինեն <strong>ժողովըր­դի համաձայնությամբ</strong> ու/կամ <strong>ժամանակավոր</strong>: </p><p>Մենք չենք նկատում, որ վարչախումբը ժողովրդի ար­ածը, մի´շտ ու ա´ն­պայման, վերա­գ­րում է հենց իրեն, <strong>որ մտածենք, որ հենց վարչա­խո´ւմբն է պե­տությու­նը</strong>, ու վար­չախո´ւմբը դառ­նա ժողովրդի պաշ­տա­մուն­քի ա­ռար­կա´ն:</p><p>Ու մենք կույր-կույր հավատում ենք արդար ու ազնիվ ընտրու­թյուն­նե­րի <strong>հնարա­վորությանը</strong>: </p><p>Մեր մտավորականության այս արտա­ռոց <strong>մանկամիտ</strong> <strong>ու ապշե­ցու­ցիչ</strong> <strong>կուրու­թյունը</strong> չի թողնում, որ սա գո­նե մի ան­գամ հաս­կանա ու մեզ էլ բա­ցա­տրի, թե այս ըն­­տ­­րություն­ներով կազմած պետերի վարչախումբն ի´նչ ու ինչքա´ն իրավունք-լիա­զորություն պիտի ունենա:</p><p>Մենք նման ենք այն տանտիրոջը, ով բրիգադ է վարձում, որ իր տու­նը նո­­րոգի, բայց <strong>իր իսկ ձեռով</strong> պայման է կնքում (այսինքն, քվեարկելով սահ­­մա­նա­դրություն է ընդունում) այս բրիգադի հետ, պարտավորվելով, որ ին­քը, այսինքն, տանտե´րը, <strong>ոչ մի իրավունք չունենա </strong>այս բրի­գադից <strong>որևէ</strong> <strong>հաշվե­տվու­թյուն պա­հան­­ջի, այս բրիգադի գործը հսկի </strong>կամ (եթե այս բրիգադն իր պարտավո­րու­թյուն­ները չկա­տա­րի),<strong> ոչ մի իրավունք չունենա, որ սրան գործից ազա­տի կամ պատ­ժի</strong>: </p><p>Ավելին, մենք հենց այս նույն բրիգադին <strong>իրավունք ենք տալիս</strong>, որ սա սկզբ­նա­կան պայ­­­մանով հաստատված իր ստանալիք վարձի չափը<strong> շատացնի</strong> (<strong>իր ուզած պահին ու ու­զած չափով), </strong>իսկ տան­տիրոջն էլ <strong>բռնի ու բանտ նստացնի</strong>, եթե այս տան­տերը հրաժարվի ավելացրածը վճարելուց: </p><p><strong>Մե´նք ենք</strong> իրավունք տալիս այս բրիգադին, որ մեր տունը թալանի ու, առանց մեր համաձայնությունը ստանալու, մեր տան անդամ­ներին տանի այլ եր­կ­րներ ու պատերազմներում սպանի: </p><p><strong>Մե´նք ենք</strong> իրավունք տալիս այս նույն բրիգադին, որ ինքը, <strong>առանց մեզ հարց­նե­լու</strong>, մեր անունից վիթխարի պարտքեր անի ու այդ գումարները ծախ­սի իր սե­փա­­կան հայեցողությամբ (վիթխարի ռոճիկ ու պարգևա­վ­ճար տա հենց ին­քն ի­րեն) ու մենք էլ իրենից հաշվետվություն պա­հանջելու <strong>իրավունքը չու­նենանք</strong> ու, <strong>ճոր­տի պես, հլու հնազանդ, մա­րենք այդ պարտքերը</strong> (կամ էլ մա­րեն <strong>մեր ապագա սերունդները</strong>):</p><p><strong>Մե´նք ենք</strong> իրավունք տալիս սրան, որ սա, մեր իսկ տանը, իր բրիգա­դա­յին (վար­չախմբային-պետական) <strong>գաղտնիքներն ունենա հենց մեզնից</strong> ու մե´զ չա­սի, թե մեր տա­նը ի´նչ է անում կամ ի´նչ թաքուն խարդախու­թյուն­ներով է զբաղ­ված: </p><p>Ինչո´ւ: Որովհետև կույր-կույր հավատում ենք, որ այս բրիգադ-վարչախումբն իր այս ավազակաբրիգադային բոլոր գաղտնիքները մեզնից թաքցնում է միմիայն հա­նուն մե´ր իսկ բարօրության:</p><p>Ու մենք կույր-կույր համաձայնում ենք, որ այս բրիգադ-վարչախումբը չասի, թե մեր տված փո­ղը ո´նց ու ինչի´ համար է ծախսում: Չասի, թե ումից ինչքան ու ին­չի համար է վիթխարի պարտքեր անում: Չասի, թե տան անդամ­նե­րին ո´ւր է տա­րել: </p><p>Ու մենք իրավունք չունենք նույնիսկ հարց­նենք, թե տարածներին սպա­նե՞լ է, թե՞ չի ս­պա­նել, դիակներն ի՞նչ է արել, դիա­հեր­ձե՞լ է, թե՞ չէ, թաղե՞լ է, թե՞ չի թաղել:</p><p><strong>Հենց մե´նք ենք</strong> կույր-կույր իրավունք տալիս այս բրիգադին, որ սա զինա­թա­փի մեզ, բայց <strong>ին­քը մնա զինված</strong>, որ մենք իրեն զսպելու <strong>որևէ</strong> զին­­ված փորձի հնարա­վո­րություն հանկարծ չունենանք: </p><p>Վարչախումբը զինաթափում է նույ­ն­իսկ սահ­մա­նա­մերձ գյուղերի բնակիչ­նե­րին, ովքեր այսօր տառապում են ադրբե­ջանցի­ների ձեռը, որովհետև լրի´վ են ան­զեն: Իսկ մեր այս պետու­թյուն-բրիգադն էլ չի´ պաշտպանում իրենց: </p><p>Ադրբեջանցիներն էլ, տեսնելով, որ մեր պետերը վախկոտ են, ոչ պրոֆե­սիոնալ ու, ըստ էության, դավաճան, քիչ-քիչ խլում են մեր հողերը, ու մենք էլ անզեն, ան­զոր, կա­մազուրկ ու մանկամիտ դիտողի դերում ենք: </p><p>Ու մեր մտավորականության մանավանդ շարքային մասի այս արտառոց կույր հավատն առ ազնիվ ու արդար բրիգադ-վարչախմբի <strong>գոյությունը</strong> – չի թողնում, որ <strong>սա</strong> <strong>եր­բևէ ն­կա­տի</strong><em>, </em>որ դեռ <strong>ո´չ մի, ո´չ մի, ո´չ մի</strong> վարչախումբ-բրիգադը<strong> չի կատա­րել մեզ տված իր խոս­տում­ներն ու իր ենթադրվող պարտավորությունները</strong>:</p><p>Ավելին, սա, իր ստեղ­ծած օ­րենք­ներով, հար­կե­րով ու մաք­սերով ու զանա­զան տա­րիֆնե­րով ու իր բյուրո­կրա­տա­կան ամենայն քաշ­քշուկներով <strong>միմիայն խան­­գա­րել ու խո­չ­ընդոտել է ժողովրդի բարիք ստեղծող մա­սին</strong> ու չի թող­ել, որ այս մա­սը որևէ կարևոր ու էա­կան բան անի: </p><p>Մեր այս արտառոց կույր հավատն առ ազնիվ ու արդար բրիգադ-վարչախմբի <strong>գո­յությունը</strong> չի թող­նում, որ <strong>երբևէ նկատենք</strong><em>, </em>որ անհսկելի ու անպատիժ վարչա­խումբը,<strong><em> </em></strong>այսին­քն, պետերի անհսկե­լի ու անպատիժ խումբը,<strong>  ա´նպայման  է դառ­նում չարիք: </strong></p><p>Ու ամենակարևորը, մեր այս արտառոց կույր հավատն առ ազնիվ ու արդար բրի­գադ-վար­չա­խմբի <strong>գոյությունը</strong> չի թողնում, որ <strong>երբևէ նկատենք</strong><em>, </em>որ եթե այս ան­հըս­կե­լի բրի­գադ-վար­չա­խումբ-չարիքն անխուսափելի է, ուրեմն, պիտի ձգ­տենք այս չա­­րի­քի <strong>նվազագույնին</strong>: </p><h2 id="section-21"><a id="_Toc175490613"></a><strong><em>4.3 Կուս-ցուցակով ընտրությունը – արդա՞ր</em></strong></h2><p>Մեր կույր հավատն առ հնարավոր  արդար ու ազնիվ վարչախմբի <strong>գոյությունը</strong> չի թող­նում, որ ոչ միայն <strong>հասկանանք</strong>, որ <strong>արդար ընտրությունները մեզ եր­բեք չեն փրկի, </strong>այլ <strong>հասկանանք</strong>, որ.  </p><p><strong>ԱՔՍԻՈՄ</strong>. Անհնար է, որ մեր երազած «արդար ընտրություն­նե­րը»  լի­նեն ար­դար, որովհետև սրանք միմիայն կուսակցական <strong>ցուցակներով են</strong>, իսկ կուսակ­ցա­կան <strong>ցուցակային</strong> ընտրությունը լրի´վ է հակառակ ար­դա­րու­­­թյանն ու ա­զատ շու­կա­յական (ճշմարիտ կապիտալիստական) իրո´ք արդար կարգին: </p><p>Այսինքն, մենք <strong>գաղափար չունենք</strong>, թե այս ընտրու­թյուն կոչ­վածն ի´նչ է ու ինչի´ համար է: Մենք չենք հասկանում, որ <strong>եթե</strong> կուս-պետը (կուսակցա­պե­տը) մի հույժ ան­բարո մեկին գրել է իր ընտրացուցակի մեջ, էլ արդեն սրան ինչ­քան էլ արդար ձևով ընտրես, միևնույնն է, կառավարության կազմում անբարո անդամ կլինի´: </p><p>Ու մենք չենք հասկանում, որ կուս-պետերը վերնախավի իրենց մերձավոր ան­դամ­ներին ընտրում են ոչ թե <strong>բարոյական</strong> հատկանիշների համար, այլ<strong> մի´մի­այն հա­վատար­մության </strong>ու կուս-պետին<strong> չդավաճանելու </strong>պայմանով:</p><p>Ու մենք չենք հասկանում, որ ընտրության այսպիսի սկզբունքը<strong> հակա­դի´ր է ազնվության ու բարոյականության սկզբունքներին</strong>:</p><p>Ու մենք չենք հասկանում, որ (կուսակցություն հավաքագրելիս) այս կուս-­պե­տին հավատարիմ մնալու սկզբունքը պարտադիր է, ու որ թե´<strong> կու­սակ­ցա­­կան, </strong>թե´<strong> իշ­խա­նական </strong>վերնախավն իր ողջ կազմը լրացնում է<strong> միմի­այն ան­բա­րոներից </strong>ու <strong>ան­բա­րոներով</strong>: </p><p>Մեր կույր հավատն առ արդար ու ազնիվ վարչա­խմբի <strong>գոյությունը </strong>չի թողնում հասկա­նանք, որ մեր այս կուս-մտավորականությունը մի´շտ է <strong>չնկա­տե­լու տալիս</strong> միմիայն կուս-ցուցակներով ըն­տ­րելու այս այ­լան­դակ կար­գի անբարոյությունը: </p><p><strong>Միմիայն</strong> կուս-ցուցակներով ըն­տ­րելու կարգը<strong><em> </em>բացա­ռում է</strong>, որ որևէ նույնիսկ հանճարեղ ու ազնիվ անկուսակցականը, որևէ նույնիսկ Էյ­նշ­տեյ­նը, նույնիսկ ազ­նըվա­­գույն Սոկրատեսը կամ  «Արիստիդեսը» դառնա իշխա­նու­թյան անդամ: </p><p>Կուս-մտավորա­կանու­թյու­նը, նույնիսկ ընտրություններից առաջ, եր­բեք <strong>չի խոս­տա­նում,</strong> թե «կգամ ու կվերացնեմ<strong> միմիայն կու­սակ­ցա­կան ցուցակ­նե­րով </strong>ըն­տ­րե­լու այս այլանդակ կար­գը»:</p><p>Ինչո՞ւ: Որովհետև կուս-վերնախավի <strong>միակ</strong> նպատակը ոչ թե երկրում արդարու­թյուն ու ազնվություն հաստատելն է, այլ <strong>մի´միայն իշխա­նու­թյու­նը գրավելն ու նոր վար­չա­խումբ դառ­նալը</strong>: </p><p>Ինչո՞ւ: Որ իշխանության ընձեռնած մոնոպոլ ու անպա­տիժ թալանից ու «ձախ» եկա­մուտ­ներով ապրելու այլ արտոնություն­նե­րից հենց ի´նքն օգ­տվի:  </p><p>Ուրեմն անհնար է, որ ընտրության այս կուս-ցուցա­կային կարգի արդյունքը <strong>լինի հսկելի:</strong> Անհնար է, որ ընտրված ցուցակի անդամները<strong> չդառնան ան­զուսպ, ան­պա­տիժ ու գոր­ծից անազատելի մի հերթական անբարո վարչախումբ</strong>:</p><p>Մի՞թե ակնհայտ չի, որ <strong>անհնար է, </strong>որ անհսկելի վարչա­խումբը արդա´ր ընտրու­թյուններ անցկացնի: Ան­հսկե­լի, ու­րե­մն, նաև ան­զուսպ ու անպատիժ վարչախմբի ընտրություն­ները,<strong> միշտ էլ ան­արդար կլի­նեն</strong>: </p><p>Այս արատավոր օղա´կն է, ըստ էության, կույր ու խավարամոլ մ­տա­­վո­րա­կա­նու­թյան ողջ արարմունքի մոտիվը, պատճառն ու արդյունքը:</p><h2 id="section-22"><a id="_Toc175490614"></a><strong><em>4.4 Մեր ուսյալներն ու ուժայինները</em></strong></h2><p>Մեր մտավորականության այս կույր հավատը չի թողնում հասկանանք, որ մեր զա­վակ­նե­րին բա­նակ ենք ուղարկում ու ոստիկանությունն էլ մենք պա­հում ենք, որ սրանք հենց <strong>մե´զ </strong>պաշտ­­պանեն: <strong>Մե´զ</strong>, ո´չ թե <strong>մի´միայն</strong> մեր ընտրած «<strong>ծա­­­ռա­նե­րի´ն</strong>», այսինքն,<strong> վարչախմբի անդամների´ն, մեր պետերի´ն</strong>: </p><p>Բայց մենք (այսինքն, մեր մտավորականներն ու մեր ժողովո´ւրդը, ոչ թե պե­տե­­րը), բանակին ու ոստիկանությանը ու նաև մեր իբր անվտանգությունն ապահո­վող ԱԱԾ-ին <strong>հսկե­լու </strong>ու սրան­ցից որևէ հաշվե­տվու­­թյուն պա­­հան­ջելու<strong> գործուն ո´չ մի մե­խա­նիզմն ու իրա­վունքը չունենք</strong>:  </p><p>Մենք թողնում ենք, որ թե´ մեր բանակը, թե´ մեր վիթխարաքանակ ոստիկանու­թյու­­նը հլու հնազանդ ենթարկվի ու պաշտպանի<strong> մի´­մի­այն մեզ կեղեքող պե­տե­րին</strong>, որ այս անօրեն պե­տերն  էլ ամեն տեսակ հան­ցա­գոր­ծություն անեն:  </p><p>Մեր ուսյալների կույր հավատն առ անհսկելի, բայց ազնիվ, արդար ու հայրա­խը­նամ վարչա­խմբի <strong>գոյությունը</strong>, ինչն իրականում մի´շտ է դառնում ասածս լկտի բրի­գադը, չի թողնում, որ ուսյալները (կամ մեր մնացած ժողովուրդը) <strong>երբևէ նկա­տեն</strong>, որ իբր մեր անվտանգությունը պաշտ­պա­նող մեր ոստիկանությունն ու ԿԳԲ-ն<strong> </strong>(կամ ԱԱԾ-ն)<strong> մի´շտ ու մի´միայն </strong>մեզ թալանող պե­­տերի´ն են պաշտպա­նում: </p><p>Ինչո՞ւ: Որովհետև սրանք հենց պետերի´ն պաշտպանելու համար են ստեղծվել, չնայած, հայտարարվում է, թե ստեղծվել են, որ ժողովրդի´ն պաշտպանեն:</p><p>Մենք չենք նկատում, որ անհսկելի վարչախմբի բանակը, ինչն իբր պիտի ժողո­վըր­դի´ն պաշտ­պանի արտաքին թշնամիներից, չի պաշտպանում ժողովրդին, որով­հետև հեռու է մար­տ­ու­նակ լինելուց, երկրորդն էլ – շատ անգամ պաշտպանելու իրա­վունքն էլ չու­նի – թշնամին հարձակվում է, իսկ վարչախումբը մեր զինվորներին նույնիսկ կրա­կե­լու ի­րա­վունք էլ չի տալիս: </p><p>Բայց բանակը մեզ երբեք չի պաշտպանում, երբ վարչախումբը մեզ համա­րում է իր թշնամին: Հակառակը, 1996-ին, ԼՏՊ-ի հրամանով, բանակը դուրս եկավ ժողո­վըրդի դեմ:</p><p>Ու մեր մտավորականությունը չի գիտակցում, որ մեր բանակն այնքա´ն ժամա­նակ <strong>չի պաշտ­պանի ժողովրդին ու նաև մարտունակ չի լինի</strong>, քանի դեռ բանակ կազ­մա­կեր­պողը միմիայն անհսկելի, ան­պա­տիժ ու մանավանդ թալանչի´ ու անա­մո´թ ու ցինի´կ վարչախումբն է:</p><h2 id="section-23"><a id="_Toc175490615"></a><strong><em>4.5 Մեր ուսյալի անտեղյակությունը</em></strong></h2><p>Մեր ուսյալը <strong>չգիտի</strong>, թե <strong>ի´նչ է պետական փողը,</strong> ու ինչպե´ս է սա գոյանում ու գոր­ծում: Մեր ուսյալը <strong>չգիտի</strong>, որ երկրի փողի միակ մոնոպոլիստը, այսինքն, իրեն պետու­թյուն հռչակած վարչախումբը,<strong> փողի հենց միակ ու ան­պատիժ<em> </em>ԿԵՂԾ­Ա­ՐԱՐՆ Է</strong>: Չգիտի, որ սա, երկրի փողն անընդհատ կեղծելով, անդա­դար թա­լանում է ժողովրդի ստեղծող ու նաև թշվառ մասին (տես 6-րդ գլուխը): </p><p>Մեր ուսյալը <strong>չգիտի</strong>, թե <strong>ի´նչ է անհատներին տրվող պետական վարկը</strong>: Չգի­տի, թե <strong>ի´նչ է արտաքին վարկը</strong>, ինչն իրականում դրսերից վերցրած պարտք է: Ու <strong>չգի­տի</strong>, թե ի´նչ ազդեցություն ունեն սրանք թե´ առանձին ան­­հատ­նե­րի, թե´ ողջ ժո­ղո­վրդի բարեկեցության վրա:</p><p>Մեր ուսյալի այս կույր հավատն ու նաև խավարա­մոլ հետա­մ­նա­ցությունը չի թող­­նում, որ սա գոնե տեղյակ լինի, թե ի´նչ է ազատ շուկայական կարգը (ինչը<strong> ճըշ­մա­րիտ կա­պի­տալիզմն է </strong>(տես 5-6-րդ գլուխները):<strong> </strong></p><p>Մեր ուսյալի ­ա´յս կուրու­թյունն ու խավարա­մո­լու­թյու­­նը չի թող­նում, որ սա հաս­կանա,<em> </em>որ<em> </em><strong>մի­մի­այն մասնավոր սեփակա­նու­թյան ու սրա ան­­ձեռն­­մխե­լու­թյան նորմն է մարդկայ­նության, օրեն­­քի ու արդա­րու­թյան աղբ­յու­րը </strong>(տես 8-րդ գլու­խը): </p><p>Ու այս կուրությունը չի թողնում, որ մեր ուսյալն ու մեր ողջ ժո­ղովուրդը հասկա­նան, թե երբ էլ որ մասնավոր ունեցվածքի նորմը լրիվ չգոր­ծի,<strong> վար­­­չա­խումբն իրեն կհռչակի պետություն ու աստված </strong>ու, ի վերջո, կդառնա խղճից զուրկ<strong> ավա­զակ­­նե­րի </strong>այն­պի­սի´ ոհմա­կ, ում ի­րա­­վունքի ակունքը կլինի միայն պե­տերի ու սրանց մեր­ձա­վորների ու սիրելիների <strong>բիրտ ուժը</strong>:</p><p>Մեր ուսյալի այս ­կուրու­թյունն ու խավարամո­լու­թյու­նը չի թող­նում, որ սա հաս­կա­նա, որ միմի­այն ազատ շուկան է մո­բիլի­զացնում ու միա­­բանում մեր ազ­գի դր­սի ու ներսի բոլոր-բոլոր եռանդուն­նե­րին, ու նույնիսկ այ­լ­ազ­գիների տա­­ղան­դավոր­նե­րին ու ու­նակ­ներին՝ ի շահ մեզ: </p><p>Ու չգիտի, որ ուրիշ ոչ մի ուժ, ոչ մի հանձնաժողով, ոչ մի կուսակցություն կամ ակադե­միա, ունակ չի այս միաբանությունը հաս­տատելու: Ու մեր ուսյալը չգիտի, որ.</p><p><strong>ԱՔՍԻՈՄ</strong>. <strong>Ազատ շու­կայից հանճա­րեղ բան չկա</strong>: </p><p>Ու չի էլ պատ­կերացնում, թե ի´նչ է պետք, որ ազատ շուկան գործի: </p><p>Ու չգիտի, որ<strong> </strong>հենց<strong> կապիտալի´զմն </strong>է մարդկության դարավոր երա­զան­քը:</p><p>Մեր ուսյալը չգիտի, որ <strong>սոցիալական արդա­րու­թյուն</strong> կոչվածը մի´միայն չարիք է, ու այս չարիքը հենց <strong>վարչա­խմբի</strong> պետերի խլած հարստությունն իրենց քմահա­ճույքով վե­րա­բաշ­խելու կարգն է, ինչն ի­րա­կանում<em> </em>հենց<strong> անարդարությո´ւն է</strong>: </p><p>Ինչո՞ւ: Որովհետև այս իբր արդարությունը հաստատվում է միմիայն ժողովրդից բռնի խլած (այսինքն, թալանած) հարկ ու մաքսով: Բայց մի՞թե ակնհայտ չի, որ ան­հնար է, որ թալանով ու բռնությամբ ար­դա­րու­թյուն հաս­տատ­վի: </p><p>Ու մեր ուսյալը չի հաս­կա­նում, որ միակ ճշմարիտ ար­դարությունը հաս­տա­տում է <strong>միմի­այն ազատ շու­կայի</strong> (օ­րեն­­քով պաշտ­պան­ված)<strong> մր­ցու­թյու­նը</strong>:</p><p>Մեր ուսյալի այս կուրու­թյունն ու խավարամո­լու­թյու­նը չի թող­նում, որ սա հաս­կա­նա, որ Արև­մուտքի այսօրվա կապի­տա­լիզմ կոչվածը, հենց այս նույն սոցիալա­կան «արդարության» պատրվակով ար­վող թալանի պատճառով, <strong>երբեք էլ ճշմա­րիտ կապիտալիզմ չի</strong>: </p><p>Ու մեր ուսյալը մազա­չափ անգամ չի կասկածում, որ այ­ս­օրվա ա­րևմտյան կապի­տա­­լիզմ կոչվածը (չնայած իրո´ք ունի արտա­դ­րու­թյան միջոց­ների քիչ թե շատ մաս­նավոր սե­փա­կանություն) շատ անգամ<strong><em> </em></strong>կա´մ<strong> քո­ղարկված «մեղմ» սոցիալիզմ է </strong>(օ­րի­նակ, ԱՄՆ-ում, Ֆրան­սիա­­յում կամ Բրի­տա­նիայում), կա´մ<strong> սոցիալիզմի տա­րա­­տեսակներից մեկն է</strong>: </p><p>Ու մեր ուսյալը, հավատալով ու հետևելով իր այս սխալ կար­ծիք­ներին, անընդ­հա´տ է ձգտում արև­մտյան <strong>ԻԲՐ</strong> կապիտալիզմին ընդօրի­նա­կե­լուն, որովհետև մտ­ա­ծում է. «Բա երա­նի չի՞, որ մենք էլ իրենց պես լի­նեինք ու իրենց պես ապրեինք»: </p><p>Ու այդ կապիտալիզմից, մեծագույն մասամբ, ընդօրինակում է դրա հենց անբա­րո սո­ցիա­լիս­տականը: </p><p>Կրկնե´մ, որ, ինչքան էլ տարօրինակ լինի – <strong>մեր մտավորականությունը չգիտի</strong>, որ մեր ուզածը, մեր երազան­քը, հենց <strong>իս­կա­կան կա­պիտալի´զմն է</strong>, այսինքն, հենց շու­կա­յական լրիվ ազատ հարաբե­րու­թյուն­նե­րո´վ հասարակարգն է, ինչը, ցա­վոք, չկա ու լրիվ չի իրագործվել <strong>ոչ մի տեղ</strong>:  </p><p>Ու մեր ուսյալը գաղափար անգամ չունի, որ հան­րա­յին միակ<strong><em> </em>բա­րոյա­կարգը</strong>,<em> </em>այ­­ս­­­ինքն, մարդկության վաղեմի երազանքը,<strong> միմիայն ճշմարիտ, միմիայն լրիվ ա­զատ շուկայական կարգը, այսինքն, հենց ճշմարիտ կապիտալի´զմն է հաս­տա­­տում</strong>:</p><p>Սոցիալիստները, ու մանավանդ կապիտալիստակա´ն համար­վող երկրնե­րի de facto <strong>սոցիա­լիստական</strong> իշխանությունները, այսօր չափազա´նց են աղավաղել իս­կա­կան կա­պի­տալիզմի էու­թյունը: Սրա համար էլ նորից ու նորից կրկնեմ, որ. </p><p>Մեր ուսյալն ուղղակի չգի­տի, որ հա­մարյա ողջ աշ­խարհի <strong>սո­ցիա­լիս­տա­կան</strong> ուս­մունքին հետևող <strong>իշխա­նու­թյուն­ները </strong>(մե­­ծ մասամբ, պահե­լով արտադրու­թյան կա­­պի­տա­­լիս­տա­կան եղանակը), ի­րենց վարչախմ­բա­յին կրթա­կան սիս­­տեմի ու պը­րո­­պա­գան­դայի հզոր մի­ջոցներով, ան­ընդ­հատ ու անընդ­հատ, փնո­վում ու վար­կա­բե­­կում են իսկական կա­պիտալիզմը:</p><p>Մեր մտավորականությունն ուղղակի չգի­տի, որ այսօր ողջ աշ­խարհի դպրոց­նե­րի ու բուհերի թե´ ղեկավարությունները, թե´ ուսուցչական ու մա­նավանդ պրո­ֆե­սորադասախոսական կազմի դասավանդած կամ էլ քարոզած գա­ղափարախո­սու­թյունն ու տնտեսագիտությունը, իրավագիտությունն ու բարո­յա­գիտությունը (է­թի­­կան) համարյա լրի´վ է սոցիալիստական: Ու չգիտի, որ սա կործանարա´ր է: </p><p>Ու մեր մտավորականությունը, կուլ տա­լով այս զրպարտիչ ու խար­դախ քարո­զի թեզերն ու ս­րանք դարձ­նե­լով աքսիոմ, անընդհա´տ ու անընդհա´տ է փնովում իս­­կա­կան կամ ճշմարիտ կապիտալիզմը: </p><p>Սրա համար էլ մեր մտավորականությունը, <strong>սխալ-ս­խալ</strong>, (սոցիա­լիզ­մի փոխա­րեն) հենց կապի­տալի´զմն է համա­րում մեր դժբախտություննե­րի, մեր թշվա­ռու­թյան ու մեզ համար գարշելի բո­լոր երևույթ­նե­րի (մեծ մասի) պատ­ճառը:</p><p>Մեր մտավորականությունը չգիտի, թե ի´նչ է բարոյակարգ հաս­տա­տող ար­դար սահմա­նա­դրությու­նը: </p><p>Չգիտի, բայց պա­հան­ջում է, որ հենց մեր (ըստ էության, թա­լան­չի ու մեզ թշնամի) <strong>վարչախումբը</strong> կամ էլ հենց <strong>կուսակցու­թյուն­նե­րը</strong> (ովքեր ձգ­տում են <strong>իրե´նք փո­խա­րինեն մեր առկա թալանչիներին ու թշնամիներին</strong>) մեր հա­մար նոր ու ար­դար սահ­մա­նադրություն կազմեն:</p><h2 id="section-24"><a id="_Toc175490616"></a><strong><em>4.6 Մեր ուսյալների գլխավոր հիվանդությունները</em></strong></h2><p><strong>Մեր ուսյալը չգի­տի</strong> մեր թե´ դժբախտու­թյուն­­ների պատ­ճառնե­րը, թե´ փրկու­թյան միջոցներն ու աղ­բյուր­ները: Չգիտի – մի´շտ ու անընդհատ: </p><p>Ուսյալը մեր թշվառության պատճառները բացատ­րում է կա´մ մեր երկ­րի <strong>աշ­խար­­հաքաղաքական խիստ անհաջող դիրքով, </strong>կա´մ վար­չա­խմբի <strong>պետի</strong> ու <strong>ա­ռանձին անդամների թերություննե­րով</strong>: </p><p>Մեր ուսյալը միշտ բողոքում է, թե մեր անբախտության պատճառները եղել են – պար­սիկ­նե´րը, հույնե´րը, հռոմեացինե´րը, արաբնե´րը, թուրքե´րը, գեր­մանա­ցի­նե´­րը, անգլիացիները, Ա´ՄՆ-ը, ռուսնե´րը ևն, ևն: </p><p>Մեր ուսյալը երբեք չի մտածում, որ շատ հնարավոր է, որ մեր բոլոր դժբախտու­թյուն­ների պատ­ճառը<strong><em> </em></strong>հենց մե´ր (ու ա­ռա­ջին հերթին ­– մե´ր իսկ ուսյալների´) <strong>տգի­­տությունն ու անկարողու­թյունն է</strong>, մե´ր ու մեր ուսյալների´ <strong>մեծամտությո´ւնն ու մեր մե­ծամոլու­թյո´ւնն է</strong>, մե´ր ու մեր ուսյալների´ <strong>ման­կա­­մ­տու­թյունն </strong>ու մե´ր ու մեր ուսյալների´ <strong> սնա­փառու­թյունն է</strong>: </p><p>Մենք միշտ մտածում ենք, թե իմաստուն ու ողջամիտ ազգ ենք, բայց լավ կլի­նի, որ միշտ հիշենք, որ Նյուրենբերգի դատարանը (Գերմանիայի 1945 թվի խայ­տա­ռակ պարտությունից հետո), վճռեց, որ իմաստուն ու ողջամիտ համարվող գերմա­նացի­ների <strong>ողջ ազգը</strong> հիվանդ է <strong>խղճի բացակայու­թյամբ</strong>: </p><p>Մենք պիտի սա լավ հիշենք, որ գիտակցենք, որ մեր վերջին 34 տար­­վա իշ­խա­նու­թյունները նույնպես <strong>հի­վանդ էին, ու էլի´ են հի­­վանդ: </strong></p><p>Հիվա´նդ են<strong><em> </em>– բա­րոյականության ու խղճի բա­ցա­կա­յու­­­թյամբ</strong>:  </p><p>Բայց մեր մտավորականությունը հի­վանդ է նաև<strong> </strong>թե´<strong> ազնիվ ու արդար դայակ-վարչախմ­բի </strong>գոյու­թյան <strong>պաշտամուն­քով</strong>, թե´ ար­դար ու ազնիվ ընտ­րու­­թյուն­­նե­րով այս ուղղակի <strong>հի­­սու­­սային</strong> դայակ-վարչախումբն ընտ­րե­լու <strong>հնա­րա­վո­րու­թյա´ն ան­սասան հավա­տով</strong>: </p><p>Հիվանդ է, չնայած, մեր այս<em> </em>անհսկելի ու անպատիժ վարչախումբը, իր ակն­հայտ անարդա­ր ու ավազակային խոշոր (ուղղակի ու զարտուղի) հարկ ու մաքսերով, իր թալանչական անի­րավ օրենք­ներով, իր անօրեն տուրք ու տուգանքներով, հենց ու­սյալների´´ աչ­քերի առաջ, անընդհա´տ է թալանել ու թալանում, կեղեքել ու կեղե­քում ի´ր իսկ ժողո­վր­դին: </p><p>Մեր վարչախումբը նույ­ն­իսկ եր­կի´րն է մանր ու խո­շոր մասերով հանձնում թըշ­նա­մուն, ինչը պետական դա­վա­ճանություն է: </p><p>Բայց, ինչպես ասվեց, մեր ուսյալը հիվանդ է նաև – <strong>մեծամտությամբ, մանկա­մտությամբ, սնա­փառությամբ ու մե­ծա­մոլությամբ</strong>:</p><p>Այդ հիվան­դու­թյունները չեն թող­նում, որ մեր <strong>ուսյալը </strong>հասկա­նա, որ<strong> </strong>այս ամենը կանի<strong> </strong>անհսկելի ու անպատիժ<strong> ամե´ն  մի </strong>վարչախումբը: Ուրեմն,<strong> հենց անհսկելի վարչախո´ւմբն է մեր գլխավոր չա­րիքն ու հիմնական թշնա­մին</strong>:  </p><p>Ու մեր ուսյալը չի հասկանում, որ պիտի հենց սրա´նց սանձի, սան­ձի հենց ա´յս պետերին, հենց մեր այս վարչա­խմբի´ն <strong>պի­տի սանձի</strong>: </p><p>Ու պիտի վարչախմբին հա­մարյա իրավազուրկ անի, որ սրան դարձնի ն­վազ: Ու պիտի<strong> հավիտյա´ն </strong>սան­ձի, սանձի հենց սահմանադրու­թյա´մբ, որ սրա տված վ­նա­սը դառնա նվազա­գույ­նը:  </p><p>Ու նաև մեր մտավորականությունը չի հասկա­նում, որ <strong>միմիայն մեր պետերի թիվն ու իրավունք-լիազորությունները հավիտյան նվա­զա­գույնը դարձնե­լո´վ է, որ դրանց ընտրությունը կդառնա «առավել ­արդարը</strong>»:</p><p>Ինչո՞ւ: Որովհետև այս քչաթիվ ու համարյա իրավազուրկ պետերի ընտրությունն արդեն համարյա ոչինչ չի փոխի կամ, ինչպես ասում են, «եղանակ չի ստեղծի»:</p><p>Որովհետև սրանք արդեն պետք կլինեն<strong> միմիայն որպես բուտաֆորիա</strong>, միայն  միջոց – մի­­­ջազգային հարաբերություններ վարելու համար միայն, <strong>քանի որ մնա­ցած ամե´ն-ամե´ն  ինչը կանի մասնավո´րը</strong>, կանի ժողովուրդն ի´նքը, <strong>ան­խու­սափ գործող, ան­­­խափան ու բռնակալ օրենքով ու օրենքի սահ­­ման­նե­րում</strong>, ի­հար­­կե, ինչպես, օրինակ, Շվեյցարիայում ու սրա պես երկրներում:</p><p>Ու եթե ազգովի «չբուժվենք» այս «հիվանդություններից» ու չհասկանանք, որ ոչ թե մա´րդն է վարչախմբի համար, այլ հենց ի´նքը, հենց ամե´ն  մի վարչա­խո´ւմբն է մարդ­­կանց հա­մար, <strong>ա´նպայման ենք կործան­վե­լու</strong>:<strong> </strong></p><p>Եթե չհասկանանք, որ մեզ պետք է <strong>ոչ թե</strong> «պետա­կա´ն» կոչված վար­չախմ­բա­յի´ն մտածողություն, այլ հենց <strong>անհատա­պաշ­տպան</strong> (հենց <strong>ազատ շու­­կա­­յա­­կան, կա­պի­տա­լիստական) մ­տա­ծո­ղություն</strong>, <strong>ա´նպայման ենք կործան­վե­լու</strong>:  </p><p>Մեր ուսյալները, փոխանակ մի <strong>գիտական</strong> սահ­մա­նա­­դ­րու­թյան ձգտեն ու դա´ ընդունեն, միշտ էլ արևմտյան երկրների սահ­մա­նա­դրություններն են արտագրում ու կցկմցում իրար ու հետո էլ զարմա­նում են, որ շի­լա-շփոթը (կամ էլ մեկի կազմած տնաբույս ու տգետ սահմանա­դ­րու­­թյու­նը) մեր վիճակը նորից չշտկեց: Ինչո՞ւ: </p><p>Որովհետև մեր բոլոր սահմանադրությունների միակ նպատակը, ինչպես արդեն ասվել է, միշտ էլ մի <strong>ավելի ազնիվ</strong> բրիգադ վարձելու պայմանագրի <strong>դիտավորյալ</strong> տնազ է, այնպի­սի´ մի բրի­գադի, ինչը իբր պի­տի ամե´ն-ամե´ն  ինչը շտկի: </p><p>Մեր մտավորականությունը չի հասկանում, որ <strong>ազնիվ բրիգադ-վարչախումբ չի լինում</strong>: Չի հասկանում, որ ո´չ թե ազնիվ բրի­գադ պի­տի փնտրենք, այլ խելամիտ ազատ շուկայական հասարա­կա­կան (ճշմարիտ կապիտալիստական) կարգ հաս­տա­­տող մի լրիվ նոր ու <strong>բարոյա­կան</strong> սահմանա­դրու­թյուն, ինչը մեկընդմիշտ սան­ձի բոլո´ր-բո­լո´ր բրիգադ­նե­րին ու ազատ շուկա­յա­կան կարգ հաստատի: </p><p>Ինչո՞ւ: Որովհետև <strong>մի´մի­այն </strong>ա­զատ շուկայական կարգ հաստատող սահ­­մա­­նադրու­թյունն է բարոյա­կան (տես 8-րդ գլուխը):</p><h2 id="section-25"><a id="_Toc175490617"></a><strong><em>4.7 Դայակ-վարչախմբի պաշտամունքը</em></strong></h2><p>Առհասարակ, այս անհսկելի ու անպատիժ վարչախմբերը գո­­յու­թյուն ու­­նեն <strong>մի´­միայն </strong>այն պատճառով, որ ուսյալների մեծա­գույն մա­սը, կույր-կույր ու թե´ կամա, թե´ ակամա, պաշտ­պա­նում է այդ պետության սիմվոլ-վարչախմբին: </p><p>Հենց որ անհսկելի ու անպատիժ վարչախումբը զրկվում է ուսյալնե­րի պաշտ­պա­նությունից, մրցակից կուսակցությունները սրան իսկույն հեռացնում են իշխա­նու­թյուններից ու իրե´նք են գրավում սրա տեղը: </p><p>Վարչախմբի գոյության համար – պետերի խմբին սատարող մտավորականու­թյան այս պաշտպանությու­նը <strong>մի´շտ է</strong> <strong>կենսական ու պարտադիր</strong>, լինի այս վար­չա­խում­բը բացար­ձակ տոտալիտար, լրի´վ կամ միայն մի քիչ միապետական, կա´մ «դե­մո­կրա­տա­կան պետերի» կա´մ էլ նույնիսկ կ­րոնապետա­կան վարչախումբ:</p><p>Ժողովրդի մեծ մասը (շեշտեմ, ոչ թե ամեն մի անհատը, այլ անհատ­նե­րի մեծա­գո´ւյն մասը) վարչախմբին պաշտ­պա­­նում է ա´յն բա­նով<em>, </em>որ<strong> համաձայն է վար­չա­խմբի հա­մարյա ա­մեն մի նույնիսկ քմահաճ պահանջին</strong>: </p><p>Ժողովրդի զգալի մասը, առանց դժգոհելու, հարկ ու մաքս է տալիս ու, առանց դժգո­հելու, գ­նում ու կռ­վում ու զոհվում է վարչախմբի ձեռ­նար­կած պատերազմ­ների ժա­մա­նակ: </p><p>Առաջին հերթին հենց<strong> ուսյալների´ խումբն է</strong>, ով իսկույն ենթ­արկ­վում է պետա­կան բո­լո´ր-բոլո´ր կանոններին ու հրա­հանգ­ներին, պետե­րի խմբի ար­ձա­կած բո­լո´ր-բո­­­լո´ր նոր «օրենքներին» ու դեկ­րետներին (հի­շենք կո­վի­­դա­յին ողջ խայ­տա­ռակ «դի­մակահանդեսը»):</p><p>Հնարավոր է, որ այսպիսի պաշտպանությունն անբացահայտ լինի ու աչ­քի չընկ­նի: Այնուամենայնիվ, սա մի´շտ է արդյունավետ: <strong>Առանց ուսյալների պաշտ­պա­­­նու­թյան, վար­չախումբ-պետության գո­յությունն անհնար է</strong>:</p><p>Ժողովուրդն ինչո՞ւ է պաշտպանում անհսկելի պետե­րի այս խմ­բին: </p><p>Ժողովուրդը պաշտպանում է այս վարչախմբին, ո­րով­հե­տև ուսյալների վիթ­­խա­րի բանակը (իր տգիտու­թյան պատ­ճառով) այնպե´ս ու այնքա´ն է մո­լո­րեց­նում ժողո­վըր­դին, որ ժողո­վուրդը, <strong>կույր-կույր ու անսասան հա­վա­տո´ւմ է</strong>,<em> </em>որ եթե հան­­կարծ իրեն պետու­թյուն հռչակած պետերի խում­բը չլինի, ի´նքը, ժողովո´ւրդը, իս­կույն կկործանվի: </p><p>Այս անհիմն վախ-հավատը այդ ժո­ղո­վր­դի ուս­յալ­ների´ գերակշիռ մասի (մա­նա­վանդ, <strong>հե­ղի­նակավոր գրողնե­րի</strong>), ա´յն գիտակից կամ ան­գի­տակից, բայց հա­րա­տև քա­րո­զի արդ­­­յունքն է, թե <strong>իբր վարչախումբը մի´շտ ու ա´ն­պայ­ման է գոնե մի</strong>˜<strong> քիչ հայ­րա­­խնամ ու պարտա­դիր, գոնե կրիտիկական ու բախտորոշ պա­հե­րին</strong>:  </p><p>Եթե ժողովրդի մեծագույն մասի այս կույր հավատը չլիներ, այս մեծ մա­սը իսկույն կտեսներ, որ գալիք վարչախումբն էլ սրա պես անօրի­նա­­կան կլինի, քա­նի որ ամե´ն մի անհսկելի վարչախումբն էլ ա´նպայման է դառնում մի վիթ­խարի ու հույժ կազ­մակերպված ավազակա­խումբ: </p><p>(Կամ, ինչպես կասեր պրե­զիդենտ­նե­րից մե­­կը, ժո­ղովուրդն իսկույն գլխի կընկ­ներ, որ վարչախումբն իսկական <strong>ա­վա­զա­կա­պետություն է</strong>): </p><p>Եթե այս կույր հավատը չլիներ ու, օրինակ, սրա փոխարեն Արցախի ժողովուրդն իմանար, որ իր իսկ ընտրած վարչախմբին պիտի համարի ի´ր իսկ թշնամին ու հնա­րավոր դավա­ճա­նը, Ար­ցա­խը գուցե չհայաթափ­վեր:</p><p>Եթե այս կույր հավատը վերանա, ինչպես արդեն ասվեց, այդ ժամանակ վարչա­խումբը <strong>շատ արագ կփլվի</strong>, որովհետև սա կունենա գոյության ճիշտ նույն­քա´ն ի­րա­վունք, ինչ­քան որ սովորական<strong> բացահայտ ավազակային կա­ռույ­ցը</strong>:</p><p>Հենց ա´յս բաներն են այն պատճառը, որ իրենց պետություն հռչակած վար­չա­­խմբերն իրենց ձեռն են կեն­տրոնացնում ժողովրդին սպասարկելու <strong>ինտե­լեկ­տուալ</strong> բո­լո´ր ոլորտները – կրթու­թյան, գաղափարախոսության, քարոզչության, գի­տու­թյան, մշակույթի, ին­ժենե­րա­­կան, բ­ժշկու­­թյան, ճարտարա­պետա­կան ու տեխ­նի­կա­կան բոլո´ր-բո­լո´ր ո­լորտ­­ները, ար­­գե­լե­լով (ինչքան կարողու­թյուն ունեն ու ինչ­քան հնա­րավոր է), որ ան­­հա´տն իրագոր­ծի այս սպասարկու­թյունը:</p><p>Կենտրոնացնում են, որ իրենց ենթակա խմբերի համարյա բոլոր ներկայա­ցու­­ցիչ­նե­րին, այս­ին­քն, ուսուցիչների ու դասախոսների մեծագույն մասին, ին­ժե­ներ­ների, ճար­տա­րա­պետների ու տեխ­նոլոգ­ների մեծագույն մասին, բ­ժիշկ­­­նե­րի մե­ծագույն մա­­սին, ժուռնալիստների, գրողների, գիտնական­նե­րի, դերասանների մեծագույն մա­սին<strong> </strong>ևն <strong>դարձ­­նեն իրենց ավազակային գործերի հիմ­նա­կան օգնական մի­­ջոցն </strong>ու, ի­հար­­կե, նաև<strong> ակամա հանցակիցը</strong>:</p><p>Կենտրոնացնում են, որ այս հլու հնազանդ ենթականերն անընդհատ <strong>արդարաց­նեն բռնու­թյան ի­րա­վուն­քը մոնոպոլացրած ու ժողովրդին մի´շտ ու անընդ­հատ կեղե­քող ու թա­լա­նող վարչախմբին</strong>:</p><p>Կենտրոնացնում են, որ սրանք անընդհատ ու անդադար քարոզեն վար­­չախմբի գոյության <strong>իբր</strong> հավերժական բնականությունը, անխուսափությունն ու ան­հ­րա­­­ժեշտու­թյունն ու որևէ ուրիշ ընտրանքի բացա­կա­յությունն ու, ի­հար­կե, «աստ­­վա­ծային հայրախնամությունը»: </p><p>Բայց ախր հենց սրա´նք են մեր ժողովրդի «մտավորականություն» կոչ­­­վա­ծի մե­ծա­գույն մասը, հենց այս ուսուցիչների ու դասախոսների, բժիշկ­ների, ինժեներ­նե­րի, ճարտարապետների ու տեխնոլոգների ու գիտնա­կան­ների ու մնա­ցած­ների մե­ծա­գույն մասը: </p><p>Ու սրանք, պետերի խմբի շպրտած քո­սոտ ռո­ճիկի ու մի քանի ողորմելի ար­տո­նության կամ թոշակի խաթեր, պաշտ­պանում են պե­տու­թյուն կոչված պետե­րի <strong>պարազիտ</strong> խմբին, արդարաց­նե­լով այդ խմբի բոլո´ր հան­ցագործությունները ու դառնալով այդ ավազակների ակամա հանցակիցը:</p><p>Հենց այս ուսյալնե´րն են, ովքեր պաշտպանում են մեր վերջին վարչապետի այն չա­փազանց տիպական հայտարարություն-երազանքը, թե հարկավոր է, որ «հաս­նենք այն բանին, որ <strong>երբ ժողովուրդն ասի <em>հայրենիք</em>, հասկանա <em>պե­տու­թյուն</em>»</strong>, պետություն ասելով էլ՝ նկատի ունենալով իրեն պետություն հռչակած այս անհըս­կելի, ան­պա­տիժ ու անբարո <strong>վարչախումբը</strong>:</p><p>Սա, այս <strong>վարչապետական երազանքը</strong>, ապացուցում է, որ գերագույն պե­­տերը հիա­­նալի են գիտակցում իրենց վարչախմբային վերը նկարագրված հանցագործ ու ավազակային էու­թյունը:   </p><p>Ու, զգալով, որ, իրենց անդադար ու եռանդուն քարոզին հակառակ, ժողո­վրդի զգա­լի մասն <strong>արդեն միշտ չի, որ այս թալանչի ու ավազակ վարչա­խումբը նույ­նաց­նում է պետության հետ</strong>, ձգտում են այս նույնա­կանությունը պատվաստե­լուն, որ հետո էլ իրեն պետություն հռչակած վարչախմբի ավազա­կա­յին էությունը քողարկեն հայ­րենիքի սրբազան գաղափա­րով:</p><p>Ինչո՞ւ: Որ  ժողո­վր­դի մեծ մասը ապագայում է´լ հան­կարծ չգիտակ­ցի ու չտես­նի վարչա­խմբի այս հանցա­գործ ու ավազա­կային էությունը: Ասվածը միաժամանակ ապացուցում է, որ եթե մեր այս թշվառ վի­ճակի ու կոր­ծանարար անդունդի եզրին հայտնվելու պատճառը իրեն պետություն հռչա­կած վարչախումբն է, <strong>ինչն ան­վի­ճելի է</strong>, ու­րեմն, մեր ուսյալների մե­ծա­գույն մասն է´լ է այս թշնա­մու­թյանն ու դա­վա­ճանությանը (մեծ մասամբ, ակա­մա) <strong>հան­ցակից</strong>: </p><p>Այսքանից հետո, ուզած-չուզած, հասնում ենք հետևյալ ողբերգական եզ­րա­կա­ցությանը – մեր մտավորականության մեծագույն մասը մեր ժողովրդի<strong><em> </em>ակամա<em> </em></strong>թշնա­մին է: Իսկ իշխանությանն սպասար­կող մեր մտավորականության «<strong>պալա­տա­կան</strong>» մա­­­սը լրիվ էլ<strong> գիտակի´ց է հանցակցում </strong>ժողովր­դի թշնամիներին:</p><p>Բայց այս եզրակացությունից էլ բխում է արդեն մի քանի անգամ շեշտած գլխա­վոր ու ողբերգական եզրա­կա­­ցությունը: Այսինքն, որ մեր այսօրվա թշվա­ռու­թյան գլխավոր պատճառը մեր մտա­վորա­կանության մեծագույն-մեծագույն մասի ա´յն կույր հավատն է, թե իբր<strong> հնարավոր է</strong>, <strong>որ ճարվի</strong> այնպիսի անհսկելի, ազնիվ ու արդար վար­չախումբ, ինչը մտածի ժողովրդի բա­րօ­­րու­թյան մա­սին:</p><h2 id="section-26"><a id="_Toc175490618"></a><strong><em>4.8 Քանի՞ տեսակ քաղաքացի ունի պետությունը</em></strong></h2><p>Անցնենք վարչախմբի էության ու կազմու­թյան քննու­թյանը: Ուրեմն, ի՞նչ է իրեն պետություն հռչակած վարչախումբը: </p><p>Հասկանալու համար թե ովքեր են պետերը, հիշենք Ֆրանց Օպենհայ­մե­րի դաս­դա­սությունը: Օպենհայմերը (իրենից առաջ նաև ուրիշները), դեռ 1908 թվին, ա­սում է, թե <strong>կա մար­դու ընդամենը եր­կու տեսակ, տնտե­սական մարդը</strong> <strong>ու</strong> <strong>քաղա­քական մար­դը</strong>: </p><p>Ահա Օպենհայմերի այդ դրույթի ի´մ ձևակերպը. </p><p><strong>Ա.</strong> Եթե <strong>արդեն կա</strong> իրեն պետություն հռչակած վարչախումբը, ուրեմն, ժողո­վըր­դի հիմնական մա­սը նախ այսպես կոչված <strong>տն­տեսա­կան մարդ­իկ են</strong> (ho­mo econo­micus-նե­րը): </p><p>Տնտեսական մարդիկ բա­րիք կամ ծառա­յություն են ստեղծում, <strong>որ</strong> <strong>փոխա­նա­կեն</strong> ուրիշ մարդ­կանց ս­տեղ­ծած բարիքների ու ծառա­յու­թյուն­ների հետ, <strong>որ ա­զատ­վեն իրենց նեղություն­նե­րից</strong>: </p><p><strong>Բ</strong>. Ժողովրդի մի <strong>քիչ</strong> մասն էլ <strong>քաղաքական մարդիկ են</strong> (homo politicus-նե­­րը): Քաղաքական մարդիկ <strong>չեն ուզում</strong> բարիք կամ ծառայություն ստեղ­ծեն, որ ա­զատ­վեն իրենց նե­ղու­թյուններից: </p><p><strong>Գ</strong>. Փոխարենը, հենց քաղաքական մարդի´կ են կազմակերպվում ու դառնում անհսկելի վար­չախումբ ու զա­նազան անծպտուն, բայց հույժ խար­դախ ու նենգ ձե­վե­­րով, <strong>կր­թու­թյան ու քարոզչության բոլոր միջոցները կենտրոնացնելով ի­րենց ձե­ռը, ի վերջո, հռչակում են, որ հենց իրե´նք են թե´ պետությո´ւնը, թե´ ժողո­վուրդն ու եր­կի­րը, թե´ հայրենիքը</strong>: </p><p>Սրանք, այս քաղա­քական մար­դիկ, անընդհատ հա­մոզում են ողջ ժողովրդին, թե ժողովրդի տված ո­րո­շակի վճա­րի (հարկ ու մաքսի) գնով միշտ կա­պահո­վեն ժո­ղո­վըրդի արտա­քին ու ներքին անվտանգությունն ու բարեկեցու­թյու­նը: </p><p><strong>Դ</strong>. Ժողովրդի երրորդ ու զգալի մասը (ծերերը, անօգնականներն ու «թույլերը»), բավական արագ, համակերպվում է վարչա­խմբի՝ որպես պե­տության գոյության հետ ու շատ շուտ <strong>այս անհսկելի վարչախմբի «պետա­կանությու­նը» համա­րում է բնա­կան, հայրախնամ, անխուսափ ու ցանկալի</strong>:</p><p><strong>Ե</strong>. Հետո, այս երրորդ մասը, զանազան հրապուրիչ ռոճիկների, թո­շակ­նե­րի ու ար­­­տոնությունների դիմաց, միշտ սատարում է վարչախմբին, բայց միշտ դժգոհում է սրանից ու, ի վեր­ջո, պետերի մի երազային վարչախմբի <strong>գոյությունը</strong> դարձնում է իր պաշտա­մուն­քը ու հենց այս երազայի´ն խումբն է համարում իր հայրենիքը: </p><p>Կրկնեմ, որ այս երրորդ մասի ամենավտանգավոր ու ամենասարսափելի խավը մտավո­րա­­­կան կամ ուսյալ կոչ­ված­­ների գերակշիռ մասն է: </p><p>Սրանցից մանավանդ վտանգավոր են – <strong>գ­­րող­­ները</strong>, «պետա­կան մակնիշի» կամ պետականամետ <strong>տնտեսա­գետ կոչվածերն ու ժուռնա­լիստ­­նե­րը</strong>, ինչ­պես նաև միա­միտ բժիշկ­ների ու մանա­վանդ միամիտ <strong>ու­սու­­ցիչների ու դա­սա­խոսների</strong> գե­րակշիռ մասն ու զա­նա­զան այլ «<strong>ին­տելեկ­տուալ (ռազմա)­հայրենա­սեր­նե­րը</strong>»:</p><p>Այս պարագրաֆը հասկանալու համար պարտադիր է, որ ընթերցո­ղը անընդհատ հիշի նաև հետևյալ դրույթները: (Սրանցից առաջինը մեր քաղաքա­կրթության ա­մե­նախոշոր մտա­ծող­ներից մեկի՝ Լուդվիգ Մի­զե­սի <strong>մարդկային արար­մուն­­քի</strong> (<strong>գոր­ծու­նեու­­թյան, գործողության</strong>) աքսիոմի ի´մ ձևակերպն է):</p><p><strong>ՄԻԶԵՍԻ ԱՔՍԻՈՄԸ</strong>. Մարդն է´լ է մնացած կենդանիների պես <strong>ի բնե գործող ա­րա­րած</strong>, բայց մարդկային արարմունքը (գոր­ծու­նեու­թյու­նը) <strong>նպատակա­դի´ր վարք է, </strong>ինչը (<strong>զանազան արարմունքներն արժեվորելով ու սրանցից իր համար ամե­նա­արժեքավորներն ընտրելով</strong>) ուղղված է մարդու ա­մե­­նայն առ­­­կա ու հենց այդ պա­հին «տե­սանելի, զգացվող» ապագա նեղու­թյունները վե­րաց­նելուն: </p><p><strong>ԱՔՍԻՈՄ</strong>. Մարդը, իր նեղությունները վերացնելիս, ընտրում է <strong>նվա­զա­­գույն ճի­գի կամ ա­ռավելագույն հեշտության</strong> ա´յն ուղին, որը չի հակա­սում բարոյական (կամ անբարո) նոր­մերի <strong>իր ա´յն սիստեմին</strong>, ինչը ինքը, անգիտակից հա­մարում է ճիշտ (հաճախ միմիայն իր մտքի մեջ, ու ինչին ինքը երբեմն ա­սում է խիղճ):</p><p>Տեսնենք, թե մեր շարադրանքի համար ինչ օգտակար բան է բխում Մի­զեսի, Օ­պենհայմերի ու նվազագույն ճիգի աք­սիո­մներից: </p><p>Անհատն իր առկա ու ապագա նեղությունները վե­րացնելու <strong>երեք ձև</strong> ունի: </p><p>Առաջին ձևը, ոնց որ ասվեց, Օպենհայմերի ասած<strong> տնտեսակա´ն ձևն է, </strong>ին­չով <strong>տնտե­սա­կան</strong> անհա­տները, ուրիշների հետ գի­տակից կամ անգի­տակից գոր­ծակ­ցե­­լով ու անգիտակից օգնելով ու­րիշ­նե­րին, բարիք կամ ծա­­­­ռա­յու­թյուն են ս­տեղ­­ծում, (անգիտակից ու հալալ քրտինքով) չհակասելով իրենց խղճին: </p><p>Սրանք իրենց ստեղծածը <strong>կա­մա­վոր</strong> <strong>փոխա­նա­կում են</strong> (այսինքն, <strong>վաճա­ռում են</strong>) ու­րիշ­ների ստեղ­ծած բարիքի կամ ծառայության հետ, ինչով նաև <strong>ք­չաց­նում են ու­րիշ­ների նեղություն­նե­րը</strong> ու, սրանով իսկ, անգիտակից <strong>գործակցում</strong> ու միաժա­մանակ <strong>օգ­նո´ւմ են</strong> ուրիշներին: </p><p>Օրինակ, երբ կոշիկ կարողը ավելի շատ կոշիկ է կարում, քան իրե´ն է պետք ու իր կարածի ավելցուկը փոխանակում է ուրիշների ստեղծած­ների հետ, <strong>օգնո´ւմ է</strong> կո­շիկ կարել չիմացող նույնիսկ իրեն լրիվ անծանո´թ մարդ­կանց:</p><p>Սրանք էլ օգնում են կոշիկ կարողին իրե´նց ստեղծածներով ու հենց սրանով էլ անգիտակից գործակցում են կոշիկ կարողին: Ուրեմն, <strong>կամավոր վաճառք-փո­խա­նակության ժամանակ երկու կողմն էլ ա´ն­­պայման է շահում</strong>:</p><p>Կնշանակի, <strong>անհեթեթ է</strong>, երբ նեղությունները վերացնելու միմիայն ա´յս ձևին հե­­­տա­մուտ մար­­դուն ասում են<strong><em> </em>ե­սա­սեր </strong>կամ <strong>էգոիստ</strong>, որովհետև այս մարդը, մի­մի­այն իր սեփական շահին հետամուտ լինելով, <strong>մի´շտ </strong>է օգնում ուրիշներին:</p><p>Անհատի նեղությունները վերացնելու տնտեսական ձևը, այսինքն, այս կա­մա­վոր վա­ճառքը կամ կամավոր<strong> փոխանակությունը,<em> </em>թե´ անգի­տա­կից ար­ար­­չու­թյուն է, թե´ անգիտակից փոխ­օգ­նություն է, թե´ անգիտա­կից գոր­ծակ­ցու­թյուն է</strong>: </p><p>Նեղություն վերացնելու հենց տնտեսական ձևն է հաս­­ց­րել <strong>աշ­խա­­տանքի բա­ժան­ման այսօրվա գեր­վիթխարի ու գ­լո­բալ բար­դու­­թյա­նը</strong>, այ­ս­ին­քն, հենց ա´յս ձևն է մեր այսօրվա <strong>ողջ քա­ղա­քակրթու­թյան հիմքը</strong>:<em> </em>(Տես 6-րդ գլուխը):  </p><p>Անհատի նեղությունները վերացնելու <strong>մյուս ձևը</strong> Օպեն­հայ­­մե­րի ասած քա­­ղա­­քա­կա´ն ձևն է, ինչը կիրառում է <strong>քաղաքակա´ն անհատը, պե´տը</strong>, քաղա­քա­­­կան բա­զում խար­դախությունով ուրիշների ստեղծած բարիքը շորթելով կամ այս ու­րիշ­ներից բռնի խլե­լով ու ուրիշ­նե­րին ստիպելով, որ իրեն ծառա­յեն:   </p><p>Սրա էությունը ուրիշներին (հիմարացնելով ու համարյա ճորտացնելով) թա­լա­նելն է: Իհարկե, մանր ու միջակ պետերի մի <strong>զգալի մասը թերևս չի գիտակցում</strong>, որ այս կազ­մա­կերպ­ված, հանցագործ ու իրեն <strong>պետություն հռչակած</strong> թալանչի վար­­չա­խմբի ան­դամն ու հան­ցա­կիցն է: </p><p>Ինչո՞ւ: Որովհետև պետերի այս մասը, անկեղծ ու նորից կույր-կույր, հավա­տում է, որ իրեն պետություն հռչակած վարչախմբի արարմունքը հենց պետությա´ն կամ հայրենիքի´ ար­ար­մունքն է, ինչն անխուսափ բարիք է ժողո­վրդի հա­մար:</p><p>Անհատի առկա ու ապագա նեղությունները վերացնելու հիմնական քա­ղա­քա­կա´ն ձևը, ուրեմն, ա´յն «օ­րի­նականացրած» ու մոնոպոլ թա­լանն ու բռնությունն է, ինչը վարչախումբը <strong>քողարկում է</strong> զանազան (ուղ­ղակի կամ զար­տու­ղի) <strong>հարկ ու մաքս</strong> ու նաև՝ <strong>տուրք ու տուգանք </strong>ու նաև<strong> «ռազմահայ­րե­նասիրություն»</strong> անու­նով:</p><p>Թալանած հարկ ու մաքսի <strong>մեծագույն մասը</strong> իրենց պետություն հռչակած ան­հըս­­կե­լի ու ան­պա­տիժ պե­տերը կա´մ յուրաց­նում են, կա´մ ծախսում են իրենց հա­յեցո­ղու­­թյամբ, <strong>համոզե­լով ժողովրդին</strong>, թե իբր ծախսում են հանուն ողջ ժո­ղո­վըրդի բա­­­րօրության:  </p><p>Անհսկելի ու անպատիժ պետերը միշտ ու ան­ընդ­հատ են ասում, թե հարկ ու մաքսը, որ խլում են իրենք, խլում են իբր հա­նուն «<strong>սո­ցիալական ար­դարու­թյան</strong>», այսինքն, խլած հարկ ու մաքսը բաշխում են թույ­­­լերին, իբր որ թույ­լերին օգնեն: </p><p>Բայց, ինչպես փորձն է ցույց տալիս, թույլերին տրված այս օգնությունը, օրինակ, ՀՀ-ի պես երկրներում, խլածի չնչին մասն է միայն: </p><p>Թույլերի խումբը ժողովրդի երրո´րդ ենթախավն է, ինչի մա­սին ար­դեն ասվել է: </p><p>Այս խումբը հույժ մեծաթիվ է, որովհետև սա ընդգրկում է նախ բոլոր թոշակա­ռուներին ու բյուջետային միջին ու մանր խավի աշխատողներին, ուրեմն, սա <strong>բը­նակ­չության քառորդից ավել է</strong>:</p><p>Մյուս խումբը Հայեկի ասած «ինտելեկ­տուալ­ներն» են (օրինակ, պետա­կան ու­սու­ցիչները, դասախոսներն ու բժիշկները, այսինքն, վարչախմբից ռոճիկ ստացող­նե­րը): </p><p>Սրանք է´լ են բավական մե­ծաթիվ, որովհետև իրեն պետություն հռչա­կած ան­հսկելի ու անպատիժ ա­մե´ն մի վարչախումբն էլ, ի վերջո,<strong> դառնում<em> </em>է երկ­րի ամե­նա­խոշոր գործատուն</strong>, չնա­յած, սա պիտի բիզնեսով իբր բոլորովին չզբա­ղվի:  </p><p>Այսպիսի կարգի ժամանակ բոլոր ուսուցիչներն ու դասախոսները, ու նաև բժիշկ­ների ու այս ո­լոր­տի աշխատողների մեծագույն մասը, ինչպես նաև զինվորական­ներն ու ոստի­կանները, դառնում են պետերի (ըստ էության) ծառայություն մատու­ցող վարձու «ճորտերը»: </p><p>(Օրինակ, այսօրվա ԱՄՆ-ի առողջապահությունը ֆինանսավորելու կե­սից ավելը արդեն <strong>հարկատուի տվածի հաշվին է</strong>:<strong> </strong>Այս կեսի գործա­տուն ԱՄՆ-ի իրեն պե­տու­­թյուն հռչակած <strong>վարչախո´ւմբն է</strong>):  </p><p> (ՀՀ-ի պես երկրներում, զին­վոր­ներին լրիվ ձրի են բանացնում, իսկ եթե իրենց պետք է – անխնա ու ան­պա­տիժ կոտորել են տալիս):</p><p>Ինտելեկտուալների այս ենթախումբն արդեն ասված անհսկելի ու ան­պատիժ, ուրեմն, նաև անբարո ու իրենց պետություն հռչակած պետերի ամենաե­ռան­դուն ու ամենաջերմ պաշտպան ու արդարացնողներից է (այսպիսին են, մա­նա­վանդ, «պաշ­­տո­­­նա­­կան տնտեսագետները»), ինչի դիմաց իրենք ցանկալի ռոճիկ ու զա­նա­զան մանր-մունր պաշտոն ու արտոնություն են ստանում:</p><p>Անհսկելի ու անպատիժ պետերը, իհարկե, թույլերին բաշ­խում են աս­ված հարկ ու մաքսի մի <strong>շատ քիչ</strong> մա­սը: Բաշխում են, որ նաև թույլերի´ն<strong> կա­շա­ռեն ու դարձ­­նեն իրենց գո­յու­թյան կողմնա­կիցներն ու իրենց ընտ­րողը</strong>: </p><p>Բնակչության այս երրորդ խումբը նույնպես այսօրվա պետերի ընտրական ամե­նա­­հա­վա­տարիմ ու բախտորոշ մասն է: Չէ՞ որ այսօրվա անհսկելի, անզուսպ ու անպատիժ վարչախմբերի գերակշիռ մասը ընտրովի´ է:</p><p>Տնտեսագիտական անալիզը ցույց է տալիս, որ վարչախմբի այս «<strong>հայրախնամ» հոգատարությունից ա­ռա­­ջին հեր­թին տուժում են հենց թույլե´րը</strong>:<strong><em> </em></strong>Բայց հենց թույլե´րն են, որ մո­լե­ռանդի պես կույր-կույր հավատում են, որ պետերի ան­հսկե­լի ու ան­պա­տիժ վար­չա­խում­բը, ինչ էլ լինի, իրենց բարե­րարն է:</p><p>Հավատում են – իրենց դեմ շպրտած ողորմելի թոշակների ու քոսոտ ն­պաստ­նե­րի, աշխատավարձերի ու զանազան մանր-մունր արտոնու­թյունների պատճա­ռով: </p><p>Հավատում են, չնայած, այն հանգամանքին, որ այս հարկ ու մաքսերն ու նաև մնա­­ցած տուրք ու տուգանքները ինչքան շատանում են, այնքան էլ (ու առաջին հեր­թին հենց իրե´նց), հենց<strong> թույլերի´ վիճակն է վա­տանում</strong>, որովհետև հարկ ու մաք­­սերի հարուցած ինֆլյացիայի պատճառով <strong>ամե´ն </strong> ինչն է թան­կանում:</p><p> Ասված «օրինականացրած» թալանը, մե­ծագույն մա­սով, անում են բռ­նու­­թյու­նը մենաշնորհած վարչախմբերը, որոնք, ինչպես ասվել է, ոչ այլ ինչ են, եթե ոչ ստեղ­ծող­ների´ն թալա­նող կազ­­մա­­կերպ­ված, <strong>անհսկելի, անպատիժ ու անբարո</strong> <strong>հան­ցագործ խմբեր</strong>:</p><p>Ու ժողովուրդը մոռանում է, որ բարիք ու ծառայություն ստեղծելու ու ս­րանք ու­րիշների բարիքնե­րի ու ծառայությունների հետ կամավոր փոխա­նա­­կե­լու (կամ էլ գոր­ծակցելու) ազատ տնտեսական ձևը – միմիայն <strong>անվարչախումբ<em> </em>ձևն է</strong>:</p><h2 id="section-27"><a id="_Toc175490619"></a><strong><em>4.9 Պետերի անհսկելի վարչախումբը չարիք է</em></strong></h2><p>Իրեն <strong>պետություն հռչակած</strong> պետերի անհսկելի, անպատիժ, ուրեմն, նաև ան­բա­րո վարչա­խում­բն իր բնույթով <strong>սոցիալիս­տա­կան</strong> կա´մ<strong> կիսասո­ցիա­­­լիս­տա­կան է</strong>: Սոցիա­լիզ­մն էլ<strong> – անբարո ու կործա­նա­րար չարիք է </strong>(տես 5-րդ գլուխը): </p><p>Ասվեց, որ մարդու (ուրեմն, նաև պետի) վարքն է´լ է ուղ­ղված իր նե­ղու­թյուն­­ները վե­րացնելուն: Բայց պե´տը, այսինքն, <strong>քա­ղա­քա­կա´ն մար­­դը</strong>, իր նե­ղություն­նե­րը բարիք կամ ծառայություն ստեղծե­լո´վ չի վերացնում: </p><p>Քաղաքական մարդիկ, ինչպես արդեն ասվեց, կազմակերպվում դառնում են <strong>սո­ցիա­լիս­տա­կան</strong> կամ<strong> էլ ո­րևէ տեսակ քողարկված<em> </em>մասնա­կի´ սո­ցիա­լիս­տա­կան</strong> <strong>վարչա­խումբ </strong>ու<strong> </strong>իրենց հռչակում են <strong>պե­տություն: </strong></p><p>(Այսօր ծպտվելով այն­պի­սի ուրիշ ցուցանակներով, ինչպի­սիք են –<strong> սո­ցիալ դեմո­կրատիան, պրո­գրե­սիվիզմը, հավսարարակա­նու­թյունը (է­գա­­լի­տա­րիզմը), է­տա­­տիզմը), ին­տեր­վենցիոնիզմն </strong>ու բոլո´ր<strong> շուկա կար­­գա­վո­րողները</strong> (հիմա էլ<strong> կա­նաչ­ներն </strong>ու<strong> գլոբալ տաքանալու դեմ «պայքա­րող­ները»</strong> ու սրանց պեսերը):</p><p>Եթե այս վարչախումբ-պետությունն անհսկելի ու անպատիժ է (ինչ­պես որ հա­մար­յա միշտ է), սա իր անընդ­հատ շա­տա­ցող հարկ ու մաք­սով ու նաև իր հ­րա­հրած սար­սափելի պատե­րազմ­նե­րով ու զանազան այլ աղետներով ա­մեն կերպ բռնա­նում է ժողո­վրդի ու մանավանդ սրա հենց արարի´չ մա­սի վրա: </p><p>Այս վարչախմբի պետերը, անընդհատ թա­լանում ու կեղեքում են ժողո­վրդի ըս­տեղ­ծա­գործ մասին ու, այս մասի նե­ղու­թյուն­ներն ու թշվառություններն ա­վե­լաց­նե­լով, խլում են սրա ս­տեղ­­ծա­­ծի մի խիստ զգալի մասը: Այս վիճակը, անխուսափելի ու անընդհատ, այս Գնդի վրա ամենուրե´ք է հաստատ­վում: </p><p>Սրա համար էլ եզրակացնելի է, որ որևէ պետության անհսկելի, անպատիժ ու ան­բարո պետերի <strong>վար­չա­խում­­բը<em> </em></strong>ոչ այլ ինչ է, ե­թե ոչ այդ երկրի բարիք կամ ծա­ռայություն<strong><em> </em>չստեղ­ծող ու միմիայն մենաշնորհային թա­լանով զբաղվող քաղա­քա­կան անբարո մարդ­­­կանց խում­­բը, </strong>այ­ս­ինքն, անբարո պե­տե­րի ողջ խում­­բը: </p><p>Կնշանակի, <strong>անտրամաբանական է </strong>(ու, ի վերջո, նաև <strong>կործանարար է</strong>), երբ մեր ուսյալը <strong>կույր-կույր հա­­վա­տում է </strong>(ու մենք էլ, խաբվելով, հետևում ենք մեր ուս­յալ­ներին), թե վարչախումբը հենց այն պետություն կոչված կո­լեկ­տիվ ու սրբազան էակն է, ինչը թեև շոշափելի չի, բայց լրիվ «շո­շա­փելի ու եզակի փրկիչ է», ով ի­բր պար­տա­վո­րություն ու­նի – հո­գա երկրի ժո­ղո­վր­դի բոլոր կարիքները: </p><p>Կրկնեմ, որ առավել <strong>անտրամաբանական է<em> </em>այն բացառիկ կույր հավատը</strong>, որ <strong>եթե</strong> առ­­կա դեմոկրատական վարչախումբը, այսինքն, ընտրովի պետերի այսօրվա առ­կա ան­հսկելի, անպատիժ ու անբարո խում­­բը, լավը չի կամ ապական է, այնու­ամե­նայ­նիվ, <strong>մի´շտ է հնարավոր</strong>, որ պետերի նորըն­տիր խում­­­բը սրան­ցից շատ ա­վելի լավն ու ազ­նիվն ու կարողը լինի<strong> </strong>ու նաև լինի հսկելի, զուսպ ու պատժելի:     </p><p>ՀՀ վերջին վարչապետը ոչ միայն օգտվեց այս կույր հավատից, այլև սա ամրա­պնդեց իր այս «տեսական» դրույթով, թե նորընտիր վարչախմբին ու սրա առաջ­նոր­դին «լավը լինելու համար ընդամենը քաղաքական բարի կամք է հարկավոր»: </p><p>Հետագայում այս նույն վարչապետն այլևս չէր հիշատակում իր այս բարի կամքի դրույթը: Սրա փոխարեն անընդհատ պնդում է, թե պետությունն ու հայրենիքը պի­տի դառնան նույնական, պետություն ասելով էլ նկատի ունենալով վարչախում­բը: Ժողո­վրդի դառն փորձը ցույց տվեց, որ այս երկու թեզն էլ կործանարար էր:</p><p>Որևէ երկրի պետական վարչախումբն այդ <strong>երկ­րի</strong>, կամ այդ <strong>երկրի ժողովրդի</strong>, կամ էլ այդ <strong>պետության </strong>կամ <strong>հայրենիքի´</strong> հետ <strong>նույ­նացնելը </strong>(կամ էլ միա­­միտ-միա­­միտ շփոթելը) <strong>կույր հավատի արդյունք է</strong>: Սա<strong> </strong>կոպիտ սխալ է ու հղի է կոր­ծա­­նա­րար հետևանք­նե­րով:</p><p>Պետական անհսկելի վարչախումբը, ե­թե նույ­ն­­իսկ սկզբում քիչ թե շատ բարոյա­կան է, <strong>ժամանակի ըն­թաց­քում ա´ն­­պայ­ման է դառնում անզուսպ ու անբարո ու հաջողացնում է դառ­նա նաև ան­պատիժ</strong>:<strong> </strong>Ինչո՞ւ: </p><p>Որովհետև ժողովրդի կույր հավատն իր ընտրած պետերի անհսկելի խմբի բարո­յականության նկատմամբ <strong>ա´նպայման է այլասե­րում</strong> պետերի <strong>նույ­­ն­­­իսկ ս­կըզ­բում բարոյական</strong> խմբին ու սա դառ­նում է անհսկելի, անպա­տիժ ու անբարո: </p><p>Հետո, այս խումբը քիչ-քիչ վե­րաց­­նում է ժողովրդի ազա­տու­­­թյուններն ու իրա­վունք­ները, ու անընդ­հատ շա­տաց­նում է <strong>պե­տերի´ </strong>ազատություն­ները: </p><p>Մտավորականության մեծ մասի կույր հավատն ու այս հավատի իներցիան պե­տական իբր հսկելի ու իբր քիչ թե շատ արդար ու ազնիվ վարչախմբի <strong>գոյության</strong> նկատմամբ – չի թողնում, որ մարդիկ տեսնեն, որ պետերը ան­ընդ­հատ շա­տաց­նում են ժողովրդին թալանելու ու կեղեքելու <strong>պետե­րի´</strong> իրավունք­նե­րը:</p><p>Պետերն իրենց այս թալանն ու կեղեքելն անում են, օգտվելով պա­տե­­րազ­մական կամ ուրիշ (օ­րինակ, կովիդային) հանրային աղետալի շրջան­նե­րի ընձեռ­նած հնա­րա­վո­րու­­թյուն­նե­րից, երբ «ջուրը պղտոր է»: Պետերը, օգտվելով այս «պղ­տո­րու­թյու­նից», միշտ թալանն ու կեղե­քե­լը շատացնող օրենքնե´ր են ըն­դու­­նել տալիս: </p><p>Երկրի համար աղետալի շրջաններում պետերն իրենց իրավունք­ներն ու կամա­յա­կանու­թյուն­նե­րը պաշտ­պանող <strong>իբր ժամանակավոր</strong> օրենքներ են հանում, ո­րոնք <strong>երբեք չեն լուծարվում</strong> ու դառնում են <strong>հարատև</strong>: </p><p>Այս օրենքները նաև (հազվագյուտ) <strong>բարոյակա´ն</strong> պե­տերին են դարձ­նում ան­հըս­կե­­լի, անզուսպ ու անպատիժ, ուրեմն, նաև <strong>անբարո</strong>:</p><p>Որևէ պետության անհսկելի ու անպատիժ վարչախումբն այդ երկ­րի ժողովրդի ներ­քին չարիքն է, ու այս չարիքը <strong>հարաճուն է</strong> ու <strong>ան­վե­րացնելի</strong>: </p><p>Այսինքն, <strong>ինչպես որ անհ­նար է, որ կոկորդի­լո­սի ձվից եղնիկ դուրս գա, այդ­պես էլ ան­հնար է, որ</strong> իրեն պետություն հռչակած պետերի<strong> ան­հսկե­լի վար­չա­խումբն իր ժողո­վրդի չա­րի­քը<em> </em>չլինի </strong>կամ, ի վերջո,<strong> չդառնա չա­րիք</strong>:  </p><p>Պետական անհսկելի վարչախմբի անխուսափությանն ու քիչ թե շատ օգ­տա­կարությանը կույր-կույր հավատացող ուսյալը չի գիտակցում, որ <strong>պետերը սար­սա­փում են այն մտքից</strong>, թե ժողովուրդը հանկարծ մի օր կինք­նա­կրթ­վի ու կհաս­կա­նա, որ իր գլխավոր թշնամին <strong>իրեն պետություն հռչակած</strong> պե­տերի անհսկելի վարչախումբն է, այսինքն, պետե´րն են (տես նաև 9-րդ գլուխը):</p><p>Անհսկելի պետերի վարչախմբի անխուսափությանն ու օգ­տա­­կա­րու­թյանը <strong>կույր-կույր հավատացող ուսյալը չի գիտակ­ցում</strong>, որ չնայած հար­կերն ավե­լաց­­նելու նպատակով է, որ վարչախումբն իր ձեռն է կենտ­րոնաց­նում նաև ա­ռողջա­պա­հու­թյան ծա­ռայությու­նը, բայց սա նաև անում է, որ միաժամանակ ողջ ժողո­վրդին հա­մոզի, թե պետերն իբր հոգում են ժո­ղո­վրդի առողջությու­նը:  </p><p>Մարդիկ ա´յնքան են միամիտ, որ չեն գիտակցում այս ամենն ու ս­րա ողբերգա­կան բոլոր հետևանքները: Չեն գիտակցում, որովհետև կույր-կույր հա­վա­տում են, որ անհսկելի վարչախմբի <strong>գոյությունը</strong>, այնու­ա­մե­նայ­նիվ, <strong>գոնե մի քիչ</strong> արդարաց­ված է ու նաև անխուսափելի: </p><p>Ուսյալների կույր հավատը չի թողում, որ գոնե ուսյա´լը գլխի ընկ­­­նի, որ եթե վար­չա­խումբ-չարիքը պի­տի ան­­պայման գո­յու­թյուն ունենա,<em> </em>ուրեմն, թող այս խումբը, գո­նե իր <strong>թվա­քա­նա­­կով, նվա­զա­գույ­­նը լի­նի,</strong> որ հենց չարի´քը լինի նվազագույնը: Սրա´ համար էլ այս խումբը պիտի լինի<strong> համարյա իրավա­զուրկ</strong><em>, </em>որ դառ­նա<strong> հսկե­լի, զս­պելի, գործից ազատելի ու պատժելի: Ինչո՞ւ</strong>: Որ նոր ըն­տրվածներն ի­մանան, որ եթե օ­րենքը խախտեն, երբեք անպատիժ չեն մնա:</p><p>Այս վարչախումբ-չարիք երևույթը սոցիալիստական է, ու արդեն բոլո´ր երկրներն են տեղի տալիս այս սոցիալիզմին: Ապա­գան հույժ մ­ռայլ է, ու թվում է, թե քաղա­քա­կրթությունը աղետալի ան­դնդի եզրին է: </p><p>Այս աղետը հնարավոր է, որովհետև ուսյալների գերակշիռ մասը կույր-կույր հա­վատում է, թե երկրի լինել չլինելու աղետալի պահերին <strong>ժողովրդի անմեղ զավակ­նե­րի կյանքն ու մար­մինը վարչախումբ-պետության սեփականությունն է</strong>:  </p><p>Բայց մի՞թե այսպիսի հավատը ամենազզվելի ու ամենաանբնական ան­բա­րո­յու­թյունը չի, ինչքան էլ որ վարչախումբն ու իրեն հան­ցակից «ռազմահայ­րե­նասեր» ուսյալներն այս կույր հավատն արդա­րաց­­նեն ու սա համարեն բնական ու սուրբ «ռազ­մա­հայրենասիրություն»:</p><h1 id="section-28"><a id="_Toc175490620"></a>5. ԿԱՊԻՏԱԼԻ՞ԶՄ, ԹԵ՞ ՍՈՑԻԱԼԻԶՄ </h1><h2 id="section-29"><a id="_Toc59035857"></a><a id="_Toc63161718"></a><a id="_Toc65597092"></a><a id="_Toc105576008"></a><a id="_Toc175490621"></a><a id="_Hlk144617776"></a><strong><em>5.1 Սոցիալիզմի զանազան ցուցանակները</em></strong></h2><p>Այսօրվա սոցիալիզմների մեծագույն մասը «կիսասոցիալիզմ» է, քանզի չնա­յած սրանց մաս­նավոր սեփականության գոյությանն ու ար­տադրության կապիտալիս­տա­կան ձևին, սրանք ունեն սոցիալիզմին հատուկ չարիք-<strong>վարչախմբի հիմնա­կան գծերը</strong>: Նման սո­ցիա­լիզ­մը գոր­ծում է զանա­զան ծպտյալ տեսքերով: </p><p>Տեսնենք, թե, ի´նչ է ու ի´նչ է անում այս կիսասոցիալիզմը: Կոպիտ ու կարճ ա­սած. </p><p>Հասարակական կարգը կիսասոցիալիստական է, եթե. </p><p><strong>ա</strong>. Սրա իրեն պետություն հռչակած պե­տե­­­րի վարչախում­բը կա´մ զա­նա­­զան մի­ջոց­նե­րով խլել հան­րայ­նաց­րել է (ազ­գայ­­նաց­րել, պե­տա­կա­նաց­րել է) տնտեսական (արարող) մարդկանց սե­փա­կանության<strong><em> </em>մի մա­սը</strong>, կա´մ էլ սա իր բազում ուղղակի ու զարտուղի հարկ ու մաք­սո´վ ու այլ խարդախ ձևերով է անընդհատ խլում արա­րող մարդկանցից: </p><p>Հաճախ այսպիսի վարչախումբը երկրի բոլոր-բոլոր «բնական մոնոպո­լիա­ներն» ու սրանց պարունա­կու­­թյունն ու ընդերքը վերցնում է իրենը (տես նաև քիչ հետո), չնայած այս սեփա­կանությունը քողարկում է «հանրային» ածականով, բայց հետո սրանց վարձակալությունից ստացած գումարներն ի´նքն է տնօրինում:</p><p><strong>բ</strong>. Այսպիսի կիսասոցիալիստական վարչախումբը (մի կենտրոնից ու – քիչ թե շատ) <strong>միջամտում </strong>(կա´մ ուղ­ղոր­դում, կա´մ պլա­նավորում) է անհատի տնտեսվա­րու­թյունը:  </p><p><strong>գ</strong>. Այս կիսասոցիալիստական վարչախումբը ժողովրդից հարկ ու մաքսով (ու կենտրոնական բանկի փո­ղային ու նաև ֆինանսական ու էկոնոմիկայի նախարա­րու­թյունների զանազան խարդախություն­նե­րով) խլածի մի մասը վերաբաշխում է «թույլերին» ու ան­հա­ջողակ բանկերին ու բիզնեսներին ու (երբեմն նաև անհաջո­ղակ երկրներին): </p><p><strong>գա</strong>. Խլածի երկրորդ ու անընդհատ աճող վիթ­խա­րի մասը հատկացնում է ար­տաքին ու ներ­քին անվտան­գու­թյանը, բայց սրա զգալի մասը փոշիացնելով: </p><p><strong>գբ</strong>. Խլածի երրորդ ու նորից անընդհատ աճող մասը հատկացնում է վարչախմբի ան­ընդ­հատ ա­ճող վիթ­խա­րի ծախսերին:  </p><p><strong>դ</strong>. Պետություն ձևացող վարչախումբն անհատների ունեցվածքը խլում է երեք գլ­խավոր պատրվակով: Առաջին արդեն հիշատակված պատրվակը պնդում է, թե իբր կան ոլորտ­ներ, որոնք «բնական մոնոպոլիա են» ու որոնք իբր միմիայն վարչա­խում­բը կարող է տնօրինի:</p><p><strong>դա</strong>. Սրանցից են – մեծ մայրուղիների ու քաղաքային փողոցների, հասարա­կական տրանսպորտի (նաև մետրոյի), երկաթգծի ու զանազան թունելների ու խո­շոր կա­ռույցների շինա­րա­րությունն ու շահագործմունքը:</p><p><strong>դբ</strong>. Երկրորդ պատրվակը բռնի հա­վա­քած հարկ ու մաքսի հե­­տագա իբր «ար­դար վերաբաշխությունն» է, որ իբր <strong>թույլերին օգ­նի</strong>: </p><p><strong>դգ</strong>. Օգնի, որ թույլերը իբր «ձրի» կր­թու­թյան, «ձրի» բուժվելու ու թոշակ­ների ու նը­պաստ­­ների այս իբր «ձրի» սիստեմով, ար­ժանապա­տիվ կյան­քի հնա­րա­վորու­թյուն ու­նե­նան, ու նաև, որ ժողովրդին ի­բր պաշտպանի ար­տա­քին ու ներքին թշ­նա­մինե­րից: (Երրորդ պատրվակը երկրի ներքին ու արտաքին պաշտպանությունն է, բայց սը­րա մասին հետո կասվի): </p><p><strong>ե</strong>. Բարոյակարգ-կապիտալիզմին հավերժ թշնամի սոցիալիստները սրան­ցից այս «թույ­­լերին օգնելու» թեզի անունը դրել են «<strong>սոցիալական արդա­րություն</strong>»: </p><p>Բայց, ինչպես Հայեկն է հույժ մանրամասն ցույց տա­լիս իր նշանա­վոր «Իրա­վուն­­քը, օրենսդրությունն ու ազատությունը» ե­ռահատորի «<strong>Սոցիալա­կան ար­դարու­թյան միրաժը</strong>» մասի մեջ, նման արդարությունը միայն պատ­րա´նք է, մի­­այն մի­րա´ժ է ու ա´նպայման է <strong>անարդարություն</strong>, որովհետև հիմնված է հարկա­յին բըռ­նու­­թյան ու թալանի ու փողային խարդախությունների վրա: </p><p>Այս նենգ պատրվակները թույլ են տալիս, որ վարչախումբ-պետությունը, այս­ին­քըն, պե­տերի խումբը, ինկաների արքաների պես, <strong>բռնությունը դարձնի միմի­այն ի´ր մե­նա­շնորհը</strong> ու դառ­­նա ճորտամիտ ժողովրդին հարկ ու մաքսով  թալանող ու կե­ղե­քող մոնո­պոլ ճորտատեր (տես 5.3-ն ու 5.4-ը):</p><p><strong>զ</strong>. Պետերի խումբն իր սահմանած հարկ ու մաքսով անհատի սեփակա­նու­թյունն <strong>ինչքան ավելի շատ է խ­լում</strong>, սրան ենթակա հասարակական կարգն <strong>այն­քան ա­վելի թունդ սոցիալիս­տա­կան է</strong>: </p><p>Իսկ երբ պետե­րի խումբը համարյա լրի´վ է խլում անհատի մասնավոր սե­փակա­նու­թյունը, հա­մար­­յա բոլորին համարյա լրիվ զրկելով մասնավոր սեփականության իրավունքից, այդժամ այդպիսի կարգը <strong>կատաղի սո­ցիա­­լիստական է</strong>:</p><p><strong>է</strong>. Այսօր շատ հաճախ վարչախումբը թույլ է տալիս, որ հասարակության ան­դամ­ները մաս­­նա­վոր սեփականության ու բիզնեսի իրա­վունքն ունենան, բայց <strong>միջամը­տում է</strong> այս բիզնեսին ու ծառա­յու­թյուններին – իր հարկ ու մաքսային օրենք­նե­րով ու կառավարական այլ հրահանգ ու օրենքներով:</p><p><strong>ը</strong>. Այս կիսասոցիալիստական կարգերը զանազան անուններ ունեն – <strong>ին­տեր­վեն­ցիո­նիս­տական</strong>, կա´մ <strong>սո­ցիալ-դեմո­կրատական</strong>, կա´մ <strong>էտատիստա­կան,</strong> կա´մ <strong>բա­րե­կե­ցիկ</strong>, կա´մ <strong>ստեյ­թիստա­կան</strong> (պետային), կա´մ էլ <strong>պրոգրեսիվ</strong> պետական կարգ, մերիտոկրատական ևն, ևն: Բայց, անկախ իրենց անունից, սրանք բոլորն էլ իրենց էու­թյամբ (քիչ թե շատ) սոցիալիստական են, որովհետև այս զանազան ցու­ցա­նակ­նե­րը կրող պետե­րի բոլո´ր <strong>վարչախմբերն էլ</strong>, ի­րենց գաղափարական էու­թյամբ, <strong>սո­ցիա­լիս­տա­կան են</strong>, մե­կը՝ շատ, մյուսը՝ քիչ: </p><p><strong>թ</strong>. Այս կիսասոցիալիստական կարգերը, բո­լորն էլ, ա´ն­պայ­ման են կրճատում նյու­թական ու հոգևոր բա­րիքների ու ծառա­յու­թյուն­ների ար­տա­դրու­թյունը, քչաց­նում են ս­րանց որակն ու շա­տաց­նում են սրանց գները: </p><p><strong>ժ</strong>. Կիսասոցիալիստական բոլո´ր կարգերին հատուկ է ժողո­վրդից խլած փո­­ղի հաշ­վին պե­տա­յին<strong> վիթխարի ու անընդհատ աճող (ու երբե´ք չնվազող) ծախսեր անելը</strong>, պե­տե­րի քմա­հա­­ճույքով <strong>մաս­նա­վորին վար­կ տալը, արտաքին (նաև՝ ներ­քին) խոշոր պարտքը</strong>, ինչպես նաև<strong> փողի էմի­սիան </strong>ու ժողովրդի մեծագույն մասի <strong>թշվառությունն ան­շեղ շատացնելը</strong>: </p><p>Ու, ի­հար­կե, այս ամենն արվում է ողջ ժողովրդի ամենայն բարօրության, սո­ցիա­լական արդարության ու ապահով ու անվտանգ ապագայի<strong> կեղծ </strong>պա­տր­վակ­ներով:</p><h2 id="section-30"><a id="_Toc175490622"></a><strong><em>5.2 Հնարավոր երկու սցենարը</em></strong></h2><p>Լուդվիգ ֆոն Միզեսն իր «<em>Մարդկային արարմունքը</em>» գրքի մեջ ասում է.</p><p>«Այն մարդը, ով ընտրություն է անում – մի բաժակ կաթ խմի՞, թե՞ մի բա­ժակ կա­լիումի ցիանիդ, ոչ թե կաթի կամ թույնի բաժակներից մեկնումեկն է ընտ­րում, այլ ընտրու­թյուն է անում կյանքի ու մահվան միջև: </p><p>«Ճիշտ նույն կերպ, ա´յն հանրությունը, ով ըն­տրու­թյուն է անում {ճշմարիտ} կա­­պի­տալիս­տա­կան ու սոցիալիստական որևէ հասարա­կար­գի միջև, ոչ թե այս ­կար­գե­րից մե´կն է ընտրում, այլ ըն­տրություն է ա­նում հանրային գոր­ծակ­ցու­թյան ու հասա­րա­կարգը փլու­զելու միջև:</p><p>«Սոցիալիզմը {ճշմարիտ} կապիտալիզմի այլընտրանքը չի: Սոցիալիզմը, առ­­հա­սա­րակ, որևէ այն­­պիսի հանրային սիստեմի  այլընտրանքը չի, ինչը թույլ է տալիս, որ մար­դիկ մարդավարի ապ­րեն»: </p><p>{Հստակեմ Միզեսի այս խոսքը: Կապիտալիզմի այլընտրանքը, իհարկե, որևէ տեսակ սոցիա­լիզմն է, բայց սոցիալիզմի բոլոր տեսակներն էլ մահացու կործանանրար են: Ա´յս իմաստով, սո­ցիալիստական կարգի ընտրությունը ոչ թե կենարա´ր կարգի ընտրություն է, այլ մահվա´ն ընտ­րություն կամ ինքնասպանություն: Դժվար թե որևէ մեկն ասի, թե մահվան կարգը հասարակա­կան կարգ է}:</p><p>«Տնտեսագիտության խնդիրը սա շեշտե´լն է, ճիշտ այնպես, ինչ­պես որ կենսաբանու­թյան ու քի­­միայի խնդիրը ուսուցանելն է, որ կալիումի ցիանիդը ոչ թե սնունդ է, այլ մա­հացու թույն»:</p><p>Այս ողջ շարադրանքից բխում է, որ, առկա կիսասոցիալիզմի պատճառով, <strong>այս Գնդի գալիքը ունի երկու հնարավոր սցենար</strong>:</p><p><strong>Առաջին սցենարը</strong> կիրագործվի, եթե այսօրվա պետությունների ու մանավանդ ԱՄՆ-ի փո­ղը կեղ­ծելն այնքան շարունակվի, որ սկսվի դոլարի համաշխարհային հիպեր­ին­ֆլյացիան, այսինքն, դոլարի նկատմամբ վստահությունը լրիվ վերանա ու դոլարն այլևս ոչինչ չարժենա (օրինակ, մի հացն արժենա մի քանի հազար կամ մի­լիոն դոլար):</p><p>Այս անգամ արդեն ամե´ն ինչի արտադրությունն ու փոխանակությունը կդադա­րի այս ողջ Գնդի մաս­շտաբով ու կսկսվի մի համաշխարհային քաոս, ու այս Գնդի 10 հազարամյա ողջ քա­­ղաքակրթությունը միանգամից կկործանվի: </p><p>Սրա հետևանքով սովից ու զանազան քաոսային բռնություններից կկոտորվի Գնդի հա­մարյա ողջ բնակչությունը: Կմնան  միայն այն մարդիկ, ովքեր ունակ կլի­նեն իրենց ձեռքերի աշխատանքով իրենց պահեն:</p><p><strong>Երկրորդ սցենարի</strong> արդյունքը կլինի սոցիալիզմի հաղ­թա­նակն արդեն այս ողջ Գնդով մեկ: Սա գուցե այնքան էլ հեռու չի ու գուցե գա փողը ողջ աշխարհում թվայ­նաց­նելու առաջիկա ռեֆորմից մի քանի (կամ մի քանի տասնյակ) տարի հետո: </p><p>Սոցիալիզմն էլ մի´շտ է կրճատում ամենայն ինչի արտա­դ­րու­թյունն ու անընդ­հատ ավելացնում է բնակչության մեծագույն մասի թշվառու­թյուն­ը:  </p><p>Բայց, եթե նույնիսկ այս համաշխարհային սոցիալիզմի արդյունքը լինի 5.3-5.4 պա­րագրաֆների ինկաների ռոբոտային կայսրության պես մի համաշ­խար­­հային կայ­սրությունը, միևնույնն է, սա կոր­ծան­ելո´ւ է քաղաքակրթությունը:</p><p>Կործանելու է, քանի որ այս Գնդի բնակչության աճը չեն դադարեցնում նույն­իսկ ամե­նա­արյու­նա­հեղ աշխարհամարտերը: Ուրեմն, ի վերջո, սա է´լ է հասցնելու սո­վին ու համաշխարհային սոցիալիստական պետու­թյան փլուզ­վելուն: </p><p>Հետո այս համաշխարհային սովը նույնիսկ այս ռոբոտներին է դարձնելու գազան ու նո­րից սկսվելու է առաջին սցենարը, այսինքն, նորից սկսվելու է համաշ­խարհա­յին քաոսն ու նորից կործանվելու է ողջ քաղաքա­կրթու­թյունը: Ահա թե սոցիա­լա­կան արդարության պահանջի ճակատա­գիրը, ի վերջո, ո´րն է: </p><p><strong>«Սոցիալի՞զմը, թե՞ բարոյակարգ-կապիտալիզմը» հարցը համար­ժեք է «մեր քա­ղաքակրթության մա՞հը, թե՞ կյանքը» հարցին</strong>:</p><p>Սոցիալիզմին կույր-կույր հավատացող մտավորա­կանությունը չի պատկերաց­նում, թե կատարյալ սոցիալիզմն ի´նչ է: Սրա համար էլ տեսնենք, թե սոցիալիզմի կատարյալ հաղթանակն ինչպես է վերացնում մարդկայնությունը ու ինչպե´ս է (լավագույն դեպ­­քում) ռո­բոտ­ների կայսրություն հաստատում: </p><h2 id="section-31"><a id="_Toc175490623"></a><strong><em>5.3 Համաշխարհային գալիք պետության հասուն փուլը </em></strong></h2><p>Սոցիալիզմն այսօր հաղթում է այս ողջ Գնդի մակարդակով: </p><p>Շատ մարդ է ողջունում սոցիալիզմի հաղթանակը, բայց սոցիալական կատարյալ արդարությունը (այսինքն, սոցիալիզմի հասուն փուլը) ն­շա­նակում է, որ աշ­խար­հի հանրությունը դառնա ինկաների ռոբոտային կայսրության մերօրյա մի կրկնակը: </p><p>Սրա համար էլ տեսնենք, թե համաշխարհային սոցիալիզմի հաղթանակն ի´նչ կը­դարձ­նի աշխարհի ժողովրդին: Ու տեսնենք, թե ոմանց երազած սոցիալիս­տա­կան կատարյալ կայսրությունը ինչպիսին կլինի: (Տես նաև իմ «Պետությունը...»): </p><p><a id="_Hlk144890195"></a>Ինկաների 500 տարի առաջվա կատարյալ սոցիալիստական կայսրությունը իր բո­լո´ր հպա­­տակներին դարձ­րել էր ա­մենաիսկական հլու-հնա­զանդ ռոբոտ-արա­րած:</p><p>Ինկաների արքաները, պնդելով, թե իրենք Արևի աստծո հետնորդ­ներն ու քըր­մերն են, տիրում էին իրենց բոլոր ինկաներին ու սրանց ունեցված­քին: </p><p>Ու, կույր հավատի վրա հիմնված սոցիա­լիս­տա­­կան բոլո´ր-բոլո´ր սիստեմների պես,<strong> </strong>ինկաներն է´լ էին<strong> արտոնությունների ու հա­վսա­րա­րու­թյան սիստեմները միավորել</strong>: Ինկաների իշխանավորները <strong>հավսարարու­թյու­նը</strong> հաստատել էին, բա­ռա­ցի, բո­լոր աս­­պա­րեզներում: </p><p>«Կյանքի կատարյալ ենթարկությունը վարչախմբի պահանջներին – հաս­ց­նում էր ար­տա­ռոց ստանդարտիզացիայի – <strong>նույնական հագուստ, նույնա­կան շեն­­քեր, նույ­նա­կան ճա­նա­պարհ­ներ</strong>…ստանդարտացնելու այս ոգին ստի­պում էր, որ ա­մեն մի (նույնիսկ չնչին) զանազանությու­նը <strong>թվա վտանգավոր ու թշնամական, լինի սա երկ­վոր­յա­կի ծնունդ, թե մի տարօ­րի­նակ ձևի քար</strong>: Բո­լորն էլ վստահ էին, որ այս տե­սակ բաները չար ուժերի գործերն են: </p><p>«…Ինկաների պետության կառուցվածքի մեջ սոցիալիզմը հստակ է արտա­հայտ­ված: </p><p>«Այս սոցիալիզմի վկայություններն են, նախ, <strong>մասնավոր ունեցվածքի </strong>ու, մանա­վանդ, հողի<strong> մասնավոր սե­փա­կա­­նու­թյան հա­­մար­յա լրիվ բացակա­յու­թյունը, հետո –</strong> <strong>փողի ու առևտրի բա­ցակայու­թյու­նը</strong>: </p><p>«Հետո, տնտեսական որևէ մասնավոր նախաձեռնության<strong> բացար­ձակ ար­գել­քը, </strong>մաս­նա­վոր կյանքի<strong> մանրամասն ղեկավարությունը, ամուս­նու­թյան իրա­վուն­քի պե­տա­կան թույլա­տը­րու­­թյունը, կանանց ու հարճե­րի բաշխման պե­տա­­կան սիստեմը</strong>»:</p><p>Ինկաները կառավարում էին հրամանների ու հսկողության մի համա­տա­րած ու դաժան սիս­տեմով:</p><p>«<strong>Սոցիալիստական ամեն մի կարգն էլ ա´նպայման է հիմնված բյուրոկրա­տա­կան հզոր վար­­չարարության վրա</strong>: Հենց որ նոր գավառ էր նվաճվում, սրա բնակչությունը կազմա­կերպ­­վում էր աստիճան­ներով, ու կայսե­ր­ա­կան պա­շտոնյաներն իս­կույն գործի էին անցնում…</p><p>«Առհասարակ, սրանք ցուցակներ էին կազմում ու ի­րենց են­թա­կա խմբից բռնա­գան­­ձում էին նոր խմբին անհրաժեշտ պաշարը (հա­ցա­հա­տի­կը, հիմնական սննդամթեր­քը, բուրդը ևն): Բաշ­խում էին թե´ այս ա­մե­նը, թե´ ս­րանց ար­տա­դրությունը: Բավա­րա­րում էին կա­րի­քավորների դի­մում­­ները: Հսկում էին իրենց են­թա­­կաների վարք ու բար­քը, ու այս ամենը կարգ ու պատ­շաճին զե­­կու­ցում էին իրենց վե­րադաս­նե­րին: </p><p>«Այս գործողությունները հեշտացնում էր այն հանգամանքը, որ հսկվող հպա­­տակ­նե­րը պա­ր­տավոր էին իրենց այս վերադասներին ընդունեն իրենց տնե­րը ամե´ն պահին, թույլ տա­լով, որ վերադասները ստուգեն տան ամենայն ինչը, անգամ աման-չամանը ու ինկաները, <strong>նույնիսկ ճաշելիս էլ – պիտի տան դուռը բաց թողնեին</strong>…»</p><p>Ինկաների բյուրոկրատիան իր ցանցը տարածում էր ամենայն մի հպա­տակի վրա, ու սրանք շուտով դառնում էին հլու-հնազանդ արարած,<em> </em><strong><em>«</em></strong>ա­մեն մեկի անհա­տականու­թյու­նը քիչ-քիչ պետության մեջ ձուլելու այս պրոցեսով<strong>…մինչև որ այս անհատակա­նու­թյու­նը լրի´վ էր չքանում</strong><em>»</em>:</p><p>Ինկաները փորձում էին վերացնեն. </p><p>«<strong>ժողովրդի երկու չսիրած բանի՝ աղ­քա­տու­­թյան ու պա­րապ մնալու պատճառները… </strong>Բայց, ինկաները, վե­րաց­նելով ս­րանք,<strong><em> </em>չորաց­րին նաև առաջըն­թա­ցի երկու ակունքը՝ նախա­ձեռնությունն ու ապա­գայի նեղու­թյուն­նե­րի համար մտահո­գու­թյու­նը</strong><em>»:</em> </p><p>Ինկաների հպատակների փոխարեն՝ միայն իրենց կառավարությո´ւնն էր մ­տա­ծում ու պլանավորում ամեն ինչը: Սրա արդյունքը եղավ հետևյալը. </p><p>«<strong>կոմեր­ցիան լճա­ցավ ու դադարեց … եռանդն ու կենս­ու­նակությունը վերացավ, չքացավ յու­­րօրինակությունն ար­վես­տում, գիտու­թյան դոգմատիզմն դարձավ համատարած, ու վե­րացան նույն­­­­իսկ պար­զագույն հայտ­­նա­գոր­ծ­ու­թյունները</strong>»:</p><p> «Ինչ վերաբերում է նախաձեռնությանն ու ապագայի նե­­ղու­­­թյուն­ների հա­մար մտա­հո­գու­թյա­նը, սա ինչո՞ւ պիտի գործեր ա´յն ժո­ղո­վրդի մեջ, ինչի հա­ցա­հատկի ու սննդի պե­տական ամ­բար­ները պռնկե պ­ռունկ լիքն էին, իսկ պե­տական պաշտոնյաներն էլ պար­տավոր էին սա բաշխեն ի­րենց, եթե կարիք լինի: Պահի կարիքներից բացի, ա­պա­գայի համար մտահոգվելու <strong>բացար­ձակ ոչ մի առիթ չկար</strong>»: </p><p>{Լուդվիգ ֆոն Միզեսի մարդկային արարմունքի հիմնական աքսիոմը, ինչպես ար­դեն ասվել է, պնդում է. «<strong>Մարդկային արարմունքը առկա ու ապագա հոգ­սե­­րը վերացնե­լու մտա­դիր վարք է</strong>»: Ինկաների վարչախումբը ժողո­վրդին զր­կել էր այս մտա­հո­­գու­թյուն­ներից, այսինքն, զրկել էր հենց<strong> մարդ­կային վար­քից</strong>, ու­րե­մն, նաև <strong>մարդ­կայ­նու­թյու­նից ու դարձրել էր ռո­բոտ</strong>}: </p><p>Բացի սրանք, ինկաների բարեկեցիկ պետությունը այս ա­մենով վե­րաց­նում էր նաև <strong>բարեգործության ու սեփական ընտանիքի ու հանրության հան­­դեպ պա­տասխանատվության մոտիվները</strong>:</p><p>Բայց ամենալուրջ վնասը անհատի տնտեսական տիրույթը պետությա´­նը հանձ­նելն էր, որովհետև սա<strong><em> </em>ոչնչացնում էր բարեգործության հենց ո­գի´ն</strong>: Պերուացի բնի­կն սպա­սում էր, որ պետությո´ւնն անի ամեն ինչը ու այլևս <strong>չէր մտահոգվում իր ըն­կերների համար, եթե օրենքը չէր պար­տադրում, որ մտահոգվի</strong>: </p><p>Ինկան իր հարևաններին օգնում էր միայն ա´յն պարագայում<strong><em>, </em>երբ վերադա´սն էր </strong>հրա­մայում, որ օգ­նի, բայց<strong> պարտավո´ր էր </strong>ոչինչ չաներ<strong> իր սե­փա­կան նա­խա­­ձեռնու­թյամբ</strong>:  </p><p>Պերուացու կյանքը մի ընդհանուր, անուրախ, ապահով, միօրինակ ու կանոնա­վոր գոյու­թյուն էր, ինչը պարտադրում ու երաշխավորում էին ինկաների բյու­րո­կրատները: Սա մի <strong>բացասական երջանկություն էր</strong>, մի քանի դժբախտությամբ ու մի քա­նի խո­շոր ուրա­խու­թյամբ: </p><p>«<strong>Ինկաների կայսրու­թյու­նը ստեղծել էր եր­ջա­նիկ մարդ­կանց մի գոմ, մի փարախ, մի ա­խոռ…</strong>: Թվում է, թե ինկաների պետությունը<strong><em> </em>մարդկության պատմության ընթաց­քում երբևէ եղած սո­ցիալիստա­կան գաղափարների հույժ կատարյալ մարմ­նա­ցում­նե­­րից մեկն է</strong>»:<em>  </em></p><p>Կառավարության հսկողության մեր օրերի այս <strong>ժանտախտը</strong> ինկանե­րի­նից այն­քան էլ տար­բեր չի: Քսաներորդ դարի տոտալիտար կոլեկտիվիստական (այսօրվա կիսասոցիա­լիս­տա­կան) պետությունները, իրենց այս հասարակական պլանային կար­­գի սաստկու­թյամբ ու ամենա­թափանցությամբ, շատ-շատ են նման ինկա­նե­րի հնագույն պե­տու­թյանը: </p><p>Այս 21-րդ դարի «սոցիալ-դեմո­կրա­տական» կոլեկտիվիզմը ինկանե­րի սո­ցիա­լիզ­մի հետ նմանություն շատ ունի: Մեր օրերի հասարակական կարգը տնօրինող հիմ­նարկները հսկում են մեր տն­տե­սական բոլոր գործերը: Սրանք քթները խոթում են մեր անձ­նական կյանքն ու հետո, փոքրամասնությունների ու մանուկների ի­րավ­ունքները իբր պահպա­նող օ­րենք­ների պատրվակներով, անցնում են մեր ընտանե­կան գոր­ծերն ու կյան­քը տնօրի­նե­լուն:</p><p>Սրա´նք են հսկում մեր դպրոցական ու բուհական կրթությունը, սրա´նք են մեզ բու­ժում, սրա´նք են մեր հա­մար աշխատանք գտնում ու, երբ գոր­ծա­զուրկ ենք, սը­րա´նք են մեզ ն­պաստ տալիս: </p><p> «{Քաղաքական աճող հայրախնամության} այս թույնը ինկաներին ոչ թե մի­ան­գա­մից ու մի մեծ դոզայով է տրվել (սա դժգոհության ալիք կբարձ­րաց­ներ), այլ կաթ-կաթ, մին­չև որ ին­կաների <strong>անհատականությունն անհետացել է</strong>…»</p><p>Իսկ երբ պասիվ հնազանդությունը դառնում է մարդու բնավորու­թյու­նը, այլևս ան­հնար է, որ այս մարդը գործի հանուն իրեն: <strong>Այս մարդն արդեն դառնում է իր իսկ կրած լծի սիրահարը</strong>: </p><p>Ավելի հեշտ բան, քան նույնիսկ շատ խիստ պահանջկոտ տիրոջը կույր-կույր հը­նազանդվելը, չկա, մանա­վանդ եթե տերը քեզ թե´ օրեկան հացն է տալիս, թե´ ա­զա­տում է հոգս ու մտած­մունքի ամենօրյա բեռից:</p><h2 id="section-32"><a id="_Toc63161774"></a><a id="_Toc65597186"></a><a id="_Toc105576096"></a><a id="_Toc175490624"></a><strong><em>5.4 Անհատը պիտի մատաղ արվի կոլեկտիվին</em></strong></h2><p>Տնտեսությունն իբր կարգավորող այսօրվա վարչախմբային թալանչիները, ճիշտ 500 տարի ա­ռաջ­վա ինկաների կոլեկտիվիստների պես, իրենց իշխանությունն ու հսկողությու­նը պար­տադրում են երկու հիմնական ձևով: </p><p><em> </em>«{Ուզո՞ւմ ես քո իշխանությունն ու հսկողությունը պարտադրես ժողովր­դին},<em> </em>վե­­րաց­րո´ւ ան­հատական շահը<em> </em>{այսինքն, <strong>վերացրու է­գոիզ­­մը կամ եսասիրու­թյու­նը</strong>}<em> </em>որպես մարդ­կային <strong>ա­մենայն արար­մուն­քի մոտիվ</strong>: </p><p>«Վերաց­րո´ւ նաև<em> </em><strong>ալ­տ­­րուիզ­մը</strong><em> </em>{ան­­շա­­հա­­խնդիր ու կամավոր օգնությունը}<em>, </em>որ­պես մար­դու ինք­նակամ ու ա­զատ զո­հո­ղու­թյան ու ինքնա­կամ ու ազատ կո­րս­տի հիմնա­կան բացա­տրու­թյուն, ինչը, ինք­­նին հար­կադրում է, որ մարդը {ակամա ու անգիտա­կից} ծա­ռայի ողջ կոլեկտի­վին<em>»</em>:</p><p>Ինկաներն է´լ, այսօրվա սոցիալիստներն է´լ պահանջում էին/են, որ<strong> </strong>անհատը դառ­նա ու մնա<strong> մտավոր կույր ու ստրկա­միտ, </strong>ու իր ողջ կյանքը են­­թարկի ա´յն մարդկանց թելա­դ­րանքին, ում ձեռ­ին որ հարկադրանքի միջոցներն են: </p><p>Սրանք <strong>պահանջում էին/են, որ անհատը դառնա քաղա­քական իշխանու­թյան ճորտը</strong>: Այս երկուսն էլ պա­հան­ջում էին/են, որ ազատ շուկա­յում անհատի մաս­նա­վոր սե­փա­կանու­թյու­նն ու­րի­շի հետ<strong> ազատ </strong>փո­խա­­նա­կելն ու գործակցելը վերանա: </p><p>(Հենց սրա´ն է միտված արդեն հիշատակված փողը թվայնացնելու հա­մաշխար­հային առաջիկա ծ­րագիրը): Այս երկուսն էլ պահանջում էին/են, որ վերոհիշյալ <strong>ցե­ղա­յին-խմբային կամ կոլեկ­տիվ շա­հերը գերադաս լինեն անհատի´ նպա­տակ­նե­րից ու շա­հերից</strong>: </p><p>Այս եր­կուսն էլ պա­­հանջում էին/են, որ անհատը դառնա <strong>փոքր</strong>, դառնա շատ ա­վելի <strong>չնչին ու աննշան</strong>, քան ա´յն սոցիալական մեծ զանգվածը, ում <strong>երևակայա­կան<em> </em></strong>շա­հե­րը պիտի վեր դասվեն անհատի շա­­հերից:</p><p>Ու այս երկուսն էլ պահանջում էին/են, որ անհատը<strong> կույր-կույր ու անշեղ հա­վա­տա, որ ինքը պի­տի իր ամե´ն ինչը զոհի հանուն այդ «ավելի մե­ծի</strong>»: Իսկ երբ այս զոհո­ղու­թյու­նը չի հա­­ջողվում, պահանջում են, որ<strong> </strong>անհատն իրեն<strong> մեղա­վոր զգա</strong>, որ իրեն չզոհեց <strong>«ընդհա­նուրի բարեկե­ցու­­թյանը»</strong>:</p><p>Հնագույն ինկաներից ոմանք ինքնակամ թույլ էին տալիս, որ իրենց, բա­ռացի, <strong>մա­­տաղ անեն իրենց Արևի աստծուն</strong>, որ սրա զայրույթը մեղմեն կամ բարեհա­ճու­թյունը շահեն: </p><p>Վարչախմբերն այսօրվա հասարակության անդամներին է´լ են ներշնչում, որ<strong> </strong>սը­րանք<strong> ի­րենց ան­հա­տական ազատ կյանքի, ազատ արարքների ու ազատ փոխ­ազ­դե­ցու­թյան ընտրու­թյունները զոհեն ընդհանուրի շահին, </strong>իսկ զինվոր­նե­րից էլ – որ<strong> ի­րենց ԿՅԱ´Ն­ՔԸ զոհեն հա­նուն «ազգային շահի</strong>»: </p><p>Ինկաները, ինչպես նաև սոցիալիստական Սպարտան, այս ամենը հաջողա­ց­րել էին իրենց պե­տու­­թյունը կործանվելուն հասցնելու գնով: </p><h2 id="section-33"><a id="_Toc175490625"></a><strong><em>5.5 Սոցիալիզմի հեքիաթային ու զրպարտիչ էությունը </em></strong></h2><p>Սոցիալիստական ուսմունքի քարոզողն ու տարածողը առաջին հեր­թին ու հիմ­նա­­կանում <strong>հենց ուսյալնե´րն են</strong>: </p><p>Ինչո՞ւ: Որովհետև հենց ուս­յալնե´րն են, ովքեր կույր-կույր հավատացել ու նո­րից են հավատում սոցիա­լիզ­մի ա´յն խիստ հրապուրիչ, բայց կործանարար հեքիա­թա­յին լո­զունգ­ներին, որոնք խորա­գույ­նս սխալ են ու հա­կա­սում են<strong> մարդկա­յին ա­րար­­մուն­քի </strong>հենց<strong> էությա´նը</strong>: </p><p>Սրա համար էլ այս գիրքը, ինչքան որ պետք է, շարա­դ­րում է սոցիալիզմի ճա­կա­տա­­գրա­կան ուս­մուն­քի նախադրյալներն ու այս հավա­տի կործանարար հետևանք­ների մի քա­նի կոնկրետ օրինակ է բերում:   </p><p>Ցավոք, սոցիալիզմի կործանարար, բայց լրի´վ անիրական լոզունգների հիմնա­կան թովիչ մե­ղեդին հույժ մարդկա­յին է համարվել ու այսօր է´լ է այդպես համար­վում, այն է – <strong>հավա­սա­րություն, եղբայրություն ու ազատություն</strong>: Բայց հավա­սա­րությունն ու եղբայրությունն<strong> համատեղելի չեն </strong>ազատության հետ: </p><p>Ինչևէ, ուսյալների մեծագույն մասն իսկո´ւյն է հավատում, որ այս լոզունգները չքնաղ են ու նաև իրագոր­ծե­լի: </p><p>Այս կույր հա­վատը, ինչն արդեն ավելի քան 2000 տարի է, ինչ ներշնչվում էր, թե հա­տուկ է միմիայն <strong>անդր</strong>աշխարհային դրախտին, այսօրվա ուսյալների մեծա­գույն մասի հա­մար շատ արա´գ է դառնում <strong>այսր</strong>աշխարհային դրախտի մի մոլե­ռանդ հավատ, խելահեղ մոլուցք: </p><p>Ու դյուրահավատ ուսյալի կույր ու կրքոտ հավատը մի այնպիսի Հի­սու­սի նկատ­մամբ, ով ա´նպայման է գալու ու այս աշխարհն ա´ն­պայման է դարձնելու դրախտ, այլ­ևս չի թողնում, որ այս չար­ա­ղետ ու հիվան­դագին մոլուց­քը բուժվի:</p><p>Ինչպե՞ս է գործում սոցիալիզմը: Թվարկենք <strong>սոցիալիզմի </strong>(նաև <strong>կիսասոցիա­լիզ­մի</strong>) հիմնական գծերը:</p><p>Սոցիալիզմը, իր էությամբ հենց ի´նքը լինելով հույժ ա­ն­ար­դար ու ան­բա­րո, մի´շտ  է <strong>զր­պար­­տում ու փնովում բարոյակարգ-կա­պիտալիզ­մը</strong>: </p><p>Սոցիալիզմը հենց ի´ր,<strong> հենց սոցիալիզմի´ </strong>հաստատած անարդարությունն ու անբարո­յու­թյունը <strong>ա´ն­պայման է բարդում բարոյակարգ-կապի­տա­լիզմի վրա</strong>:</p><p>Սոցիալիստը, իր աշխարհայացքով, ա´նպայման է քաղաքական մարդ: (Ա­կամա, եթե գործում է սոցիալական արդարության իր կույր հավա­տով): </p><p>Սոցիալիզմն ա´նպայման է ձգտում այնպիսի´ կարգ հաստատի, որտեղ բոլոր մարդիկ պիտի բարիքներից <strong>իբր </strong>հավասար օգտվեին: Սրա համար էլ, այսպես, թե այնպես, <strong>սոցիալիստը պնդում է, թե մարդիկ հա­վասար են արարվել</strong>: </p><p>Ուրեմն, պնդում է սոցիալիստը, եթե ինչ-որ հանգամանք­նե­րում այս հավասա­րու­թյունը չկա, արդար կլինի, եթե այս հավասարությունը հաս­տատ­վի ինչ-որ մի կարգավորող կանոնով (ի վերջո, <strong>վարչախմբի´</strong> հաստատած<strong><em> </em></strong>կանոններով):</p><p>Այս դրույթի սխալականությունն ակնհայտ է: <strong>Մարդիկ հավասար չեն ու ոչ էլ հա­վասար են ստեղծված կամ ստեղծվում</strong>: Մեկն ու­ժեղ է, մյուսը՝ թույլ: Մեկը բո­յով է, մյուսը կարճլիկ: Մեկը եռանդուն է, մյուսը՝ ծույլ: Մեկը տաղանդավոր է, մյու­­սը՝ ոչ:  Մեկը սիրուն է, մյուսը գեշ: </p><p>Արդար կլինի՞, եթե սիրուն աղջկանից պահանջվի, որ ինքը, սիրուն պա­տանուն թողած, սիրի գեշին: Արդար կլինի՞, եթե տաղանդավոր եռանդունն ու ան­տաղանդ ծույ­լը նո´ւյն քա­նակով օգտվեն տաղանդավոր <strong>եռանդունի´</strong> ստեղծած բա­րիքնե­րից: Ու ծույլն ինչո՞ւ պիտի եռանդունի ստեղծածից օգտվելու իրավունքն ունենա:</p><p>Ի վերջո, ո՞վ պիտի որոշի, թե ո´վ է եռանդուն, ով՝ ոչ: Կամ ո՞վ որոշի, թե ո´վ է տա­­ղանդավոր կամ հանճարեղ, ով՝ ոչ: Կամ ո՞վ որոշի, թե ո´վ է շահա­գոր­ծում ու­րիշներին ու ինչքա´ն է շահա­գործում: «Գուցե՞ ազատ շուկայի մրցությունը պիտի որոշի այս բաները», ասում են բարոյակարգ-կապիտալիզմի կողմնակիցնե­րը:</p><p>«Ոչ», ասում են սոցիալիստները, «որոշողը պիտի լինի միմիայն (հերոս չինովնիկ­ների) վարչախո´ւմբը, կամ մի նախարարությո´ւնը, կամ կո­մի­­տե´ն, կամ մի հանձ­նա­­ժո­ղո´վը: Միմիայն սրա´նց վճիռն է, որ պիտի կոչվի <strong>պե­տու­թյա´ն</strong> վճիռ»: </p><p>«Ու միմիայն վարչախմբի´ վճիռներն են արդար», ասում են սոցիալիստները: Ընդ որում, «արդար են վարչախմբային <strong>բո­լո´ր-բոլո´ր</strong> վճիռները»: Ու սոցիա­լիս­տա­­­կան <strong>հավասարության</strong> թեզը հասցնում է <strong>զանգվածային բան­­տ­­­ար­­կություն­ների ու արյու­նա­հեղ կոտորածների</strong>:</p><p>Այն մարդիկ, որոնք մյուսներից տարբերվում են իրենց անհատական հատկու­թյուն­ներով, օրինակ, տաղանդավոր են, եռանդուն են, նախաձեռնող են ևն, ևն, ի­րենց թվով շատ ավելի քիչ են, քան սրանցից չունեցողները: </p><p>Ուրեմն, հավասարություն հաստատելու համար պիտի ոչնչացվեն<strong> </strong>հենց այս<strong> տա­­­ղանդավորները, եռանդունները, նախաձեռնողները</strong> ևն, ևն (Կամբոջայի սո­ցիա­­լիստ կար­­միր կխմերներն այս հավասարությունն իրագործեցին – բարձրա­գույն կր­թու­­թյամբ բոլո´ր-բոլո´ր դիպլոմավորներին գնդակահարելով):</p><p>Նույն բանին է հասցնում բոլոր մարդկանց եղբայրության պա­հանջը: Եթե, օրի­նակ, երկրի բոլոր քեզ անծանոթ մարդիկ էլ քո եղբայրներն են, ուրեմն, իրենք է´լ պիտի հավասար չափով օգտվեն ա´յն բարիքներից, որոնցից դո´ւ ես օգտվում:</p><p>(Չխոսենք այն հանգամանքից, որ եղբորդ պիտի սիրես, այնինչ, մի ողջ ժողովրդի քո հարազատ եղբոր պես սիրելն ուղղակի անհնար է: </p><p>(Կյանքը ցույց տվեց, որ այս սի­րելու պահանջը հաճախ եղբայրական սիրո փո­խա­րեն հասցնում է վիթխարի քա­­նա­կով մարդու ատելությանն ու մատնությանը, ինչպես եղավ, օրինակ, Սովե­տա­­կան կարգերի ու Չինաստանի մեկ-երկու երկար շրջանում):</p><p>Դոստոևսկու Бесы վեպի (1875թ) սոցիալիզմի գաղափարախոս մի հե­րո­սը քըն­նար­կում է այն հարցը, թե ռուսական կայսրության մեջ հավասարություն հաս­­տա­տելու համար քանի մարդ պիտի կոտորվի: Երբ պարզում է, որ կո­տո­րելիք մարդ­կանց թիվը պիտի լինի 100 միլիոնից ոչ պակաս, ինքնասպան է լինում: </p><p>Այս թիվը պատահական չի: Բոլշևիկների կոտորած մարդկանց թիվը (մինչև 2-րդ աշխարհայինը) ոմանք գնահատում են մոտ այսքան ու նույնիսկ ավել:</p><p>Սոցիալիստների գլխավոր ու մշտական <strong>զրպարտանքը</strong> բարոյակարգ-կապի­տա­­­լիզ­մի հասցեին – այն թեզն է, թե ձեռնարկատերը շահագործում է իր բան­վորնե­րին: Քննարկենք այս լրիվ սխալ ու բացահայտ <strong>խարդախ</strong> թեզը:</p><p>Ենթադրենք, թե մի տաղանդավոր ու եռանդուն Պետրոս հայտնագործում է (օ­րի­նակ) ընտիր կոշիկ կարելու մի ձև ու <strong>Ի´Ր</strong> խնայողություններով կաշի ու գործիք­ներ է առնում, կոշիկի արհեստանոց է հիմնում ու կոշիկ է արտադրում: </p><p>Հետո, այս շնորհալի ու եռանդուն Պետրոսն իր կարած կոշիկները փոխանակում է տաղանդավոր ու եռանդուն Պողոսների ստեղծած բարիքների հետ: Հետո այս Պետ­րոսը հա­րստանում է ու իր պահեստն ամենայն բարիք է լց­նում, ու մի մեծ այգի է առնում: </p><p>Հիմա էլ ենթադրենք, թե մի բացարձակ անտաղանդ ու ծույլ Գիգոլ էլ բոբիկ է, ու սա գա­­լիս է Պետրոսի մոտ ու ասում է. «Մի զույգ կոշիկ տու հագնեմ, պրն Պետրոս: Ախր փուշ ու տատասկը ոտներս արունլվա են արե»: Էս Պետրոսն էլ ասում է. «Արի իմ այգին մի շաբաթ փորի, պարոն Գիգոլ, քեզ մի զույգ կոշիկ տամ», ու Գիգոլն էլ, <strong>լրիվ կամա­վոր</strong>, համաձայնում է: </p><p>Այստեղ կարևորն ա´յն հանգամանքն է, որ Գիգոլն<strong> այլընտրանք ու­նի, </strong>կարող է կա´մ շարունակի ոտներն արունլվա անելը, կա´մ համաձայնի Պե­տ­­րո­սի այս առա­ջարկին, ինչը Պետրոսն անում է <strong>առանց հար­կա­դրանքի</strong>: </p><p>Գիգոլը համաձայնում է ու մի շաբաթ հետո մի զույգ ընտիր կոշիկ է վաս­տակում ու հագնում: Սոցիալիստներն ասում են. «Սա արդար չի: Պետրոսը շահագործեց Գի­գոլին: Պե­տ­րոսն իր արհեստանոցում այդ շաբաթ կարած 10 զույգ կոշիկի 5 զույ­գը պիտի տար Գիգոլին: (Չէ՞ որ Գիգոլի կինն ու երեխաներն է´լ են բոբիկ, ու իրանց ոտներն էլ են արուն­լվա): </p><p>Ու քանի որ Պետրոսը Գիգոլին չի տվել այդ 5 զույգ կոշիկը, ուրե­մն, Պետ­րո­սը Գիգոլի «<strong>դասակարգային թշնամին է</strong>», ասում են սոցիալիստ­նե­րը: Ակնհայտ է, որ այս զրպարտանքը կհարուցի Գիգոլների նախանձը: </p><p>Եթե այս քա­րոզը կազմա­կերպ­վի ու անընդհատ շարունակվի, Գիգոլներին կը­դարձ­­­նի Պետ­­րոս­նե­րի «<strong>դասա­կարգային թշնամին</strong>»: </p><p>(Այս քարոզը կազմակերպեցին Մարքսն ու Էնգելսը, 19-րդ դարում, ու շարունա­կեցին իրենց բոլոր հետևորդները, բոլոր գույն ու երանգի սոցիալիստները, կոմու­նիստներն ու այլ պետիստները – պրոգրեսիվիստները, հավսարարականները, ին­տեր­վենցիոնիստ­ները, բարեկեցիստնե­րը, հակաջերմոցայիններն ու շուկան կար­գա­­վո­րողները, ու հիմա էլ – կա­նաչ­ները ու սրանց պեսերը):</p><p>Ու, քանի որ Գիգոլները չափազանց շատ են, իսկ Պետրոսները՝ քիչ, Գիգոլների նա­խանձը գրգռող ու սրանց Պետրոսների հետ թշնամացնող սոցիալիզմի այս ի­դեոլոգները միշտ էլ համոզում կազմակերպում են Գիգոլներին ու, օգտվելով դեմո­կ­րա­տիայի կործանարար մեթոդներից (տես 7-րդ գլուխը), զավթում են ողջ իշխա­նու­թյունը: </p><p>Ու սոցիալիստներն այս խարդախ ձևերով դառնում են Գիգոլների «հայրախը­նամ» հերոսները, ու Գիգոլ­նե­րն էլ պաշտում են սրանց ու կամավոր դառնում են սո­ցիալիստների ճորտը: Հետո էլ սոցիալիստները զանազան թոշակ ու նպաստ ու ուրիշ մանր-մունր ար­տո­նություն են տա­լիս Գիգոլներին, որ սրանք, միշտ ու ան­ընդ­հատ,<strong> պաշտեն ի­րե´նց ու ­մի­´այն իրենց, </strong>ու միշտ <strong>իրե´նց </strong>ընտրեն պետ:</p><p>Սա´ է սոցիալիզմի նենգ էությունն ու սոցիալիստների գործելու հիմնական ձևը:</p><p>(Երբ Տրոցկին ու Լենինը երկրից նավերով վտարում էին սոցիալիզմի հակառա­կորդներին, վտարվողներին ընտրում էին հենց տաղան­դա­վո­րու­թյան, աննկուն ազնվության ու սկզբունքայնության ելակետերով, հենց սրա´նց էին վտարում: </p><p>(Նույն այս ելակետերով Տրոցկին ու Լենինը լցրեցին իրենց իսկ կազմակերպած <strong>91 </strong>կոնցենտրացիոն ճամբարն ու գնդակահարեցին կամ այլ կերպ կոտորեցին մի­լիոնավոր ազնիվ ու տաղանդավոր մարդ:</p><p>(Հենց այս նույն ելակետով էր Ստալինը մոտ 5 միլիոն եռանդուն ու ջա­նասեր գյու­ղա­ցիական ըն­տանիք աքսորում, սրանց համարելով կուլակ, այսինքն, Գիգոլ­նե­րին իբր շահագործելով հարստացած: Եթե գյուղացին ջանասեր էր ու համա­գյուղա­ցիներից մի քիչ ավել ունեցվածք ու­ներ (օրինակ, լողանալու թիթեղյա տաշտ ուներ) համարվում էր կուլակ ու աք­սորվում էր: </p><p>(Նույն ձևով էլ, եթե մտավորականը տաղան­դավոր էր, սկզբունքային, ազնիվ ու ինքնուրույն մ­տածող, աքսորում կամ բանտարկում կամ սպա­նում էին: </p><p>(Սոցիալիստները այս նենգ սկզբունքներով էին (ու են) հաստատում իրենց քա­րո­զած հավա­սա­րու­թյունը: Այսինքն, սոցիալիստները կոտորում էին հենց կարո´ղ, ազնի´վ, ս­կզբունքայի´ն, տա­ղան­դավո´ր ու ջանասե´ր քչերին: Կոտորում էին այս «անհա­վա­­սարներին», որ մնան միայն ա´յն մարդիկ, ով­քեր իրար «հավասար էին»: </p><p>(Սրանք, իհարկե, նաև իրենց «եղբայրնե´րն էին» իրենց ծուլությամբ, անկարո­ղու­թյամբ, անազնվությամբ, իրենց խավարամո­լու­թյամբ ևն, ուրեմն և ձրիա­կերու­թյան նկատմամբ իրենց ստոր հակումներով):</p><p>Սոցիալիստը, որպես կանոն, <strong>չի տրամաբանում</strong>, <strong>չի վերլուծում</strong> կապիտալիզմ-բա­րոյակարգի կողմ­նա­­կիցների փաս­տարկները: Կրկնեմ, որ, սրա փոխարեն, սո­ցիա­լիզմը (միշտ է´լ մեր­­կա­­պա­րա­նոց),<strong> հայտարարում-զրպարտո´ւմ է</strong>, թե<strong> </strong>բարո­յա­կարգ-կապի­տա­­­լիզ­մը<strong> ան­բարո է </strong>ու թույլերի թշնամին է,<strong> </strong>իսկ<strong> </strong>սոցիալիզմը<strong> բա­րո­յա­կան </strong>է ու թույ­լերի պաշտպան հայրը:   </p><p>Սոցիալիզմը <strong>ա´նպայման</strong> <strong>է կրճատում անհատի տնտեսավարական ու քա­ղա­­քական ազատություններն ու իրավունքները</strong>: </p><p>Սոցիալիզմը ա´նպայման է<strong><em> </em></strong>դեմ<strong> լրի´վ</strong> ազատ շուկայական հա­րա­բե­րու­թյուն­­­­նե­րին, <strong>օրենքի առաջ բո­լոր-բոլորի հավասարությանն<em> </em></strong>ու սրա­­նից բխող <strong>ա­զատ </strong>մրցության սկզբունքին,<strong> </strong>չնայած իր մոգոնած <strong>սոցիալիստական</strong> մրցու­թյուն կոչ­վածն ուղղակի <strong>չի գործում</strong>: </p><p>Սոցիալիզմը ա´նպայման է դեմ<strong><em> </em>միմիայն<em> </em></strong>ազատ մրցությամբ հաս­տատ­­­վող ար­­դա­­րու­­թյանն ու նյութական ու այլ բարիքները տնտեսական ան­հատ­ների <strong>շու­­կա­յա­կան ազատ մրցու­թյամբ </strong>բաշ­խելու սկզբունքին: </p><p>Ինչո՞ւ: Որ սոցիալիստական «հերոսական ու արդարացի» վարչախո´ւմբը հարկ ու մաքսով խլի ուրիշների ունեցվածքն ու սա ի´նքը «բաշխի» թույլերին:</p><p>Սոցիալիզմն ա´նպայման է ձգտում սոցիալա­կան ա­պա­հո­վագրության <strong>պետա­կան</strong> ծրագրերով ու <strong>պետական </strong>վարչարա­րա­կան սիստեմով բարիքները<strong> իբր </strong>բո­լո­րին հավա­սար բաշխե­լուն, ինչն <strong>ան­հնար է </strong>ու երբեք<strong> չի իրագործվում</strong>:</p><p>Սոցիալիզմը ա´նպայման է <strong>կողմ</strong><em> </em>սպա­սարկության (կրթության, ա­ռող­ջա­­պա­հու­թյան, ծերերի ու հաշ­մանդամների ու այլ կար­գի «թույլերի») կարիքնե­րը մի կենտ­րո­նից պետական պլանով հոգա­լուն, չնայած <strong>երբեք</strong> տեղը տեղին <strong>չի բավարարում</strong> այս կարիքները:  </p><p>Սոցիալիզմը ա´նպայման է <strong>կողմ</strong><em> </em>տնտեսվարության (արտադրու­թյան) բոլո´ր-բո­լո´ր ոլորտնե­րը (ու ինչքան հնարավոր է – շատ ու խիստ), <strong>պե­տա­կան կեն­տ­րոն­նե­­րից կառա­վարելուն կամ միջամտելուն</strong> (ին­տեր­վենցիա­յին) կամ էլ – գոնե «<strong>ուղ­­­ղորդե­լուն</strong>», չնայած <strong>մի´շտ է ձախողում</strong> այս ոլորտները:</p><p>Սոցիալիզմը <strong>երբեք չի խոստովանում</strong>, որ իր ղեկավարած պետական կրթու­թյան ու պե­տա­կան առողջապահական ծրագրերը երբեք լրիվ ու երբեք որակով չեն կատա­րում ի­րենց պարտավորությունները: </p><p>Ավելին, նույնիսկ մասնակի սոցիալիստական կարգի աշ­խա­տանքի որակն է ան­ընդ­հատ վատանում, ինչն ա­պացուցվում է, օրինակ, այս­օր­վա կիսասոցիալիս­տա­­կան ԱՄՆ-ի պետական դպ­րոց­ների հույժ վատ վիճա­կով ու արդյունքե­րով ու պե­տական հիվանդանոցների թանկացող ու վատացող սպասարկությամբ: </p><p>Մյուս օրինակն ա´յն փաստն է, որ կիսասոցիա­լիստա­կան Բրիտանիայի միլիոն­ներով հիվանդը, <strong>մի տարի ու նույնիսկ ավել, սպասում է, որ բուժ­վելու ի´ր հեր­թը հասնի</strong>:</p><p>Սոցիալիստական կենտրոնացրած կառավարման <strong>գաղտնի նպա­տա­կը<em> </em></strong>տվյալ երկրի բնա­կիչ­ներին <strong>պետական կրթական ու քա­րոզ­չա­կան</strong> հզոր ա­պա­րատ­նե­րով –<strong> հենց մանկո´ւց ճորտամիտ ու հլու հնազանդ հար­կա­­տու, ոստիկան ու զին­վոր դարձնելն է</strong>: </p><p>Սոցիալիզմը ա´նպայման է ձգտում իբր «բարեկե­ցիկ ու ուժեղ պե­­տություն» ըս­տեղ­ծե­լուն, ինչը սոցիալիզմն անում է երկու ձևով: </p><p>Նախ` ամեն տեսակ ուղղակի, <strong>անուղղակի ու զարտուղի հարկ ու մաք­սերը ան­ընդհատ շատաց­նելով</strong> (մանավանդ, շահույթին ու եկա­մ­տա­հարկին <strong>հա­­մե­մա­տական տոկոսով</strong>) պրոգ­րեսիվ, ան­տեսանելի հարստության ու պերճու­թյան հար­կերով: </p><p>Բացի սրանք, սոցիալիզմը «պաշտ­պա­նական» (պրոտեկցիո­նիստա­կան) <strong>բար­ձր մաքսեր </strong>է սահմանում, <strong>իբր</strong> որ երկրի տեղական արտա­դրությանը խթա­նի:  </p><p>Այնինչ ապացուցված է, որ այս ամենը նախ <strong>անբարո թալան է</strong>, երկրորդն էլ, այս թալանին հե­­տևում է սրա <strong>նույնքան անբարո</strong> վերաբաշխությունը: </p><p>Այս ամենը կրճատում է անհատ տնտեսվարողի խնայողություն­ները, ու­րե­մն, նաև ներ­դ­րում­ները: Կրճատում է մրցությունն ու տեղա­կան արտադրությու­նը: </p><p>Սրանք ու նաև<strong> պետական արտաքին ու ներքին վիթ­խարի պարտքը<em> </em></strong>իբր ուղ­ղված են ըն­դ­հանուրի բարօրությանը: Բայց պետերի խմբի կազմած ծրա­գրե­րն ու արտաքին պարտքը հակադիր են շուկայական ազատ մր­ցու­թյան ս­կզ­բուն­քին ու հաս­ցնում են ինֆլյացիայի,<strong> ինչի հետևանքներն են – գնե­րի աճն ու գոր­ծա­զըր­կու­­թյունն ու թշվառության աճը</strong>: </p><p>Սոցիալիզմը <strong>դեմ է</strong> նաև անհատի <strong>չկրթվելու</strong> իրավունքին, իսկ սա բռնու­թյուն է: Սրա նպատակն է, ինչպես ասվեց, որ ոչ մեկը չ­խուսափի ճոր­տա­­միտ դառնալուց: </p><p>Սոցիալիզմը ա´նպայման է անընդհատ <strong>ավելացնում ու ուռճացնում </strong>կառա­վա­րու­թյանն ու առ­­հասարակ` իշխանություններին իբր «օդի պես անհրաժեշտ կա­րիքների» ծախ­սե­­րը, իհարկե, նորից «հանուն ողջ ժողովրդի բարօրության»: </p><p>Ու սոցիալիզմը պետական ապարատի աճող ծախսերի փողը ճարում է, ի վերջո, <strong>միմիայն զանա­զան հարկ ու մաք­սերն անընդհատ շատացնելով ու հարկ ու մաքսի նո­րա­­նոր տե­­սակ մոգո­նե­լով</strong>: </p><p>Մեր վարչապետն այսօր պարծենում է, թե 2018 թվի համեմատ պետեկամուտնե­րը կրկնապատկվել են, չմտահոգվելով, որ նախ հարկ ու մաքսա­յին թալանին «եկա­մուտ» ասելն է ամոթ, երկրորդն էլ, որ այս աճը ընդամենը նշա­նա­կում է – թե´ այդ թա­լանի վիթխարի աճ, թե´ փողի վարչախմբային կեղծարա­րու­թյան ու արտաքին վիթ­խարի պարտքի աճ, թե´ ինֆլյացիա:</p><p>Սոցիալիզմը ա´նպայման ու անընդհատ է մեծացնում պետության<strong> բյու­­րո­­կրա­տական ապարատը</strong>: Ուրեմն, սոցիալիզմն այս ձևով է´լ է ա´նպայման ու ան­ընդ­հատ մե­ծաց­նում պե­տա­­կան ծախսերը, նորից հարկ ու մաք­սը շա­տաց­նե­լով:</p><p>Սոցիալիստական (ու բոլոր տոտալիտար) իշխանություններն իրենց հանցագոր­ծ­ություններից, մա­նա­վանդ, հույժ եղկելիները, միշտ թաքցնում են <strong>«պետական» </strong>կամ <strong>«ռազ­մա­­կան» գաղտնիքի </strong>պատրվակներով: </p><p><strong>Սոցիալիզմն ա´նպայման է կրճատում խոսքի ու տեղեկություն ս­տա­նալու ա­զա­տություն­ները,</strong> մանավանդ, երբ սրանք հակադրվում են պե­տերի խմբի վերը աս­­ված իրավունքներին կամ մերկացնում են դրանք: </p><p>(Սա հաստատող մի սարսափելի օրինակը 1954 թվին Սովետի Տոցկի ավանի մոտ 45000 կամ 60000 զինվորականի (չհաշված՝ մերձակա գյուղերի բնակիչներին) վրա գցած ատոմային ռումբն էր, ինչն արվեց մարշալ Ժուկովի հրա­մանով: </p><p>(Տուժածներին ոչ մի բժշկական ու այլ օգնություն ցույց չ­տրվեց, ու այս քս­տըմ­նե­լի պատմությունը գաղտնի պահվեց, ու այսօր էլ է շատերին անհայտ: </p><p>(Մյուս քստմնելի օրինակը Ուկրաինայում Ստալինի կազ­մա­կերպած սովի պատ­մու­թյունը թաքցնելն էր, երբ մարդակերությունը սովորական էր դարձել):<strong><em> </em></strong></p><p>Սոցիալիզմը, ա´նպայման ու այսպես թե այնպես, դե´մ է իշ­խա­նու­թյունը<strong> ե­րեք անկախ </strong>թևի բաժանելուն ու<strong> անկու­սակ­ցա­կան (առանց ­ցու­ցակ) </strong>ուղղակի (մե­ծա­մաս­նական) ըն­տրություններին,<strong> </strong>ինչ­պես նաև պրոֆե­սիո­նալ (միմիայն իրա­վա­գետ-տնտեսագետ անկուսակ­ցա­­կան «ցմահ» պատգա­մա­վոր­նե­­րից կազմված) <strong>օ­րենս­դիր ժողովներին ու դատարաններին</strong>:</p><p>Սոցիալիզմը ա´նպայման է ձգտում, որ իշխող կուսակցության ղե­կա­վար­ների ու պետական բոլոր պաշտոն­յաների շահադիտական հրա­հանգ­ներն<strong> օ­րեն­­քի ուժ ու­նե­նան ու օրենք դառ­­­­­նան</strong>:</p><p>Սոցիալիզմն ու կի­­սա­սոցիալիզմը, իրենց սոցիալական արդարություն կոչվա­ծի կեղծ պա­տր­վակով, մի´շտ են <strong>կողմ</strong> <strong>սեփական ժողովրդին ծուլացնող ու ան­գոր­ծուն­յա դարձ­­նող</strong> <strong>պետա­կան</strong> գործազրկության թոշակներին, զա­նազան նպաստ­­նե­րին ու պետա­կան «ձրի» ծառայություն­ներին, մանա­վանդ, եթե սրանք մե­ծաց­նում են պե­տերի խումբը վերարտադրող <strong>ընտրա­կան ռեսուրսը</strong>: </p><p>Սոցիալիզմն ու կի­­սա­սոցիալիզմն ա´նպայման են ձգտում տնտեսությունն ու գը­ներն ղեկա­վա­րե­լուն: Սո­ցիալիզմն ու կի­­սա­սոցիալիզմն ա´նպայման են թուղթ փո­­­ղի քա­նակն անընդ­հատ շատացնում, այս աննկատելի, բայց խարդախ եղանա­կով խլելով բնակչության մեծ մասի մասնավոր սեփականությունը:</p><p>Սոցիալիզմն ու կիսասոցիալիզմն ա´նպայման են (իրենց պետական պար­տա­­տոմ­սերով, արտաքին ու ներքին վիթխարի պարտքերով), թե´ ինֆլյացիա առա­ջաց­­­նում, թե´ այս պարտքերը բարձելով ապագա սերունդներին, այդ սերունդնե­րին շա­հագործում ու զրկում խնայողություն անելու, ուրեմն, նաև ներդրումներ անելու ապագա հնարավորություններից:</p><p>Սոցիալիզմն ու կիսասոցիալիզմը դեմ են տարբեր երկրների հպատակների ա­զատ տեղա­շար­ժին ու այս երկրների անհատների խաղաղ առևտրին:  </p><p>Սոցիա­լիզմն ու կիսասոցիալիզմը անհատներին խոչ­ըն­դո­տում են իրենց պետա­կան հսկելի սահմաններով, անձնագրային համա­կար­գե­րով ու մաքսային տարիֆ­նե­րով:<strong> </strong>Եթե մարդկանց տեղաշարժն ու առևտուրը ազատ լի­նեին ողջ աշխարհում, ոչ մի երկրի ոչ մի անհատին ոչ մի պատերազմ էլ ձեռնտու չէր լինի:<strong> </strong></p><p><strong>Պատերազմների գլխավոր պատճառը</strong>, մանավանդ, աշխարհայինների­նը, մի­մի­­այն վար­չախմբերի <strong>սոցիալիս­տա­կան նկր­տում­­­­ներն են</strong>: Լրիվ բարոյակարգա­յին (կա­պիտալիստական) աշխարհին պատերազ­մը եր­բեք ձե­­ռն­տու չէր լի­նի: </p><h2 id="section-34"><a id="_Toc175490626"></a><strong><em>5.6 Բարի սոցիալիզմը խոտակեր բորենի է</em></strong></h2><p>Հստա´կ է հայտնի, որ եթե չկա մաս­նավոր սեփականությունն ու սրա անձեռն­մխե­լությունը, ուրեմն,<strong> չկա նաև ար­դա­րությու­նը, ու չկա մարդկայ­նու­թյունը</strong>: Երբ էլ որ վերացրել են մասնավոր սեփականությունը, մարդկային հան­րությունը դարձել է բիրտ ուժով ղեկավարվող մի ավազակային ու լրի´վ անխիղճ ոհմակ: </p><p>Ավազակային ոհմա­կում էլ, ուժեղների ու սրանց զինա­կից­ների հետ միասին, հա­ջո­ղու­թյուն են ունե­նում միայն երկերեսանի նենգ ու վախկոտ խարդախները, ըս­տոր­ները, մատնիչներն ու ս­րանց պեսերը:</p><p>Ավելի «մեղմ» կամ «մարդկային» կամ «բարի» սոցիալիզմները, օրի­­նակ, սո­ցիալ-դեմոկրատիզմը, այսօր քողարկվում են կապի­տա­­լիզ­մի, լի­բեր­թա­րիզ­մի կամ ա­զա­­տա­կա­նու­թյան այլ դիմակներով,<strong><em> </em>որովհետև այս վերջինների հիմ­նա­կան թե­զե­րի իրավացիությունն անժխտելի է</strong>: </p><p>(Շվեդիայում, 1971-ից մինչև 1991-ը մեղմ սոցիալիզմ էր, բայց այս սո­ցիա­լիզմը վերջա­ցավ, երբ սպառվեց կապիտալիզմի օրոք կուտակած հարս­տու­թյունը: Սար­սա­փա­հար շվեդները իսկույն չափավորեցին իրենց սոցիալիզմը):</p><p>Այսօր (համարյա կիսով չափ) «մեղմ» սոցիալիստական է ԱՄՆ-ը, ինչի սոցիալի­զա­ցիան սկսվել է 1900-ականների սկզբից: Եթե ասենք, որ ԱՄՆ-ի սոցիա­լիզա­ցիան սկսել են Թեոդոր Ռուզվելտն ու Վուդրո Վիլսոնը, իսկ հետո էլ Ֆրանկ­լին Դե­լանո Ռուզ­վելտը այս սոցիալիզմը դարձրեց ա­վանդույթ, ու Ռիչարդ Նիքսոնն էլ 1971-ին սո­ցիա­լիզացիայի վերջնական կնիքը դրեց, սխալ չի լինի: </p><p>Սրանց ծրագրերով է ԱՄՆ-ը դարձել այսօրվա աշխար­հա­յին կիսա­սոցիալիս­տա­կան ժանդարմը, մի պաշտոն, ինչն ԱՄՆ-ն առաջ կիսում էր կատաղի սոցիալիս­տա­կան Սովետների հետ:</p><p>Սրանցից Վուդրո Վիլսոնի ծրագրով էր, որ ստեղծվեց ԱՄՆ-ի կամա­կա­տար Ազ­գե­րի լիգան, ինչը հետո վերանվանվեց ու դարձավ ՄԱԿ (Միացյալ ազգերի կազ­մա­կեր­պու­թյուն): Սրանց նմանությամբ էր, որ ստեղծվեց Եվրոմիու­թյու­նը:</p><p>Ու սրանք, բոլորն էլ (բյուրոկրատական ու գաղափարական ա­ռու­մով)<strong> սոցիա­լիզմով թե´ խիստ վարակված, թե´ հիվանդ կազ­մա­կեր­պու­թյուն են</strong>: </p><p>ԱՄՆ-ի (նաև այսօրվա կապիտալիստական կոչված մնացած բո­լոր պե­տու­թյուն­նե­րի) սոցիալիզմը <strong>անընդհատ շատա­նում է, շատա­նում է վիթ­խարի տեմպե­րով</strong>, մանավանդ, վերջին մի քանի տասնամ­յա­կում, մանավանդ, 1971-ից, երբ Ռի­­­­չարդ Նիքսոնն իր «թեթև ձե­ռով» վերացրեց ոսկի փո­ղի ստանդարտը:</p><p>Անգլիայի սոցիալիզացիան սկսվել է մոտ 1870 թվից: Այդ օրերին Անգլիան իր ար­տա­դրանքով աշխարհում <strong>5-6-րդ</strong> տեղն էր: Այ­սօրվա <strong>սոցիալիստական</strong> Ան­գլիան իր արտա­դրանքով աշ­խարհում <strong>16-17-րդ</strong> տեղն է: </p><p>Ահա թե սոցիալիզմն ինչքա´ն է կր­ճա­տել Ան­գլիայի արտադրու­թյու­նը: Բայց սո­ցիալիզմի հասցրած կործանարար հարվածն Անգլիային լրիվ ուրիշ կողմից է: </p><p>Անգլիական «սոցիալական արդարության» սոցիալիստական քաղաքա­կա­նու­­թյունն<strong> աշ­խար­հի նախկին հույժ ջանասեր ու աշխատավոր ան­գլո­սաք­­սոն ժո­­ղովր­դին դարձ­րել է ամենածույլ ու «անգյալ» ժողո­վուրդ­­­ներից մե­կը</strong>:</p><p>Իրոք, այսօր Անգլիայի բնակչության քառորդը, պատկերացնո՞ւմ եք, <strong>ՔԱ­ՌՈ´Ր­ԴԸ, ու արդեն ՔԱՆԻ˜ սերունդ</strong>,<em> </em>ապրում է վարչախմբի տված նպաստ­նե­րով ու չի աշխատում, չնայած աշխա­տա­տեղը լիքն է: </p><p>Հենց սա´ է պատճառը, որ Անգլիան այսօր հեղեղված է (մեծ մա­սամբ) մահ­մեդա­կան էմիգրանտներով (այսօր Անգլիայի նույնիսկ վարչա­պետն անգլոսաքսոն չի): </p><p>(Մահմեդականների ներհոսքը Եվրոպա ու Անգլիա, ԱՄՆ ու այլուր բոլորովին էլ դատապարտելի չէր լինի, եթե լիներ բնական, այսինքն, եթե լիներ <strong>առանց</strong> հյուր­ըն­կալ պե­տություննե­րի այս <strong>փարիսեական հայրախնամության:</strong> </p><p>(Այս փարիսեությունը թե´ եկվորների օգտին է, թե´ բնիկ­նե­րի վնասի հաշվին: </p><p>(Սա բնիկների շահերին հակառակ է, ու սա բնիկներին դարձնում է ծույլ ու ան­նա­խաձեռնող: Կնշանակի, սա կոր­ծանարա´ր է սեփական ժողովրդի հա­մար):</p><p>Այս վիճակն այսօր ողջ Արևմտյան Եվրոպայում է: Ե­թե այսպես շա­րունակվի, շատ հավանական է, որ շուտով ողջ Եվ­րո­պան դառնա մահմե­դական:</p><p>Քիչ մարդ գիտի (մանավանդ հետսովետական տարածքում), որ 1848 թվի ֆրան­սիական հեղափոխությունը սոցիալիստական էր: Հենց սրա´ հա­մար էր, որ Ֆրե­դե­րիկ Բաստիան իր մահից առաջ (վախ­ճան­վել է 1850-ին), մի գիրք հրատա­րա­կեց, որտեղ զգուշաց­նում էր, որ սոցիալիզմը խիստ վնասելու է Ֆրանսիային: </p><p>Ու այսօր, իր սեփական նախաձեռնությունն ու արժանապատվությունը կոր­ց­­րած շարքային գործազուրկ ֆրան­սիա­ցին, իր անգլիացի «կոլեգայի» պես, պետա­կան սո­ցիալիս­տական ողորմություն-նպաս­տը գերադասում է իրեն դուր չե­կած աշ­խա­տան­քից:</p><p>Աշխատանքից խուսափելու այս զուտ <strong>սոցիալիստական<em> </em>միտումն </strong>ընդ­հա­նուր է ԱՄՆ-ի ու եվ­րոպական թերևս բոլոր քիչ թե շատ զարգացած երկրների, մա­նա­­վանդ, Գերմանիայի, Ֆրանսիայի, Հու­նաս­տա­նի ու նույն­իսկ Շվե­դիա­յի համար: </p><p>Այս միտումն իրո´ք է սոցիալիստական, որովհետև հենց սոցիալի´զմն է իր «սո­ցիա­լական արդարության» կեղծ ու նենգ քարոզով վարակում հիվանդաց­նում ձրի կյանքի հեռա­նկարով հրապուրված քաղաքացիներին:</p><p>Ինչո՞ւ: Որովհետև մի´միայն այս «սոցիալական արդարության» սոցիա­լիս­տա­կան քարոզն է հայտարարում, թե իրեց պետություն հռչակած պետերի այս ան­հսկելի, անզուսպ ու անպատիժ վարչախումբ-հորդան հայրախնամ է ու <strong>պարտա­վո´ր է</strong> պաշտպանի ձրիակերության հակված բոլոր «թույլ» քաղաքա­ցինե­րին:</p><p>Սրա համար էլ սոցիալիստական գաղափարներով արդեն թունդ վա­­րակված եր­կըրներն են լցվում ու սրանց «ոչ պատվավոր, սև» աշխատա­տե­ղերն են զբաղեց­նում ջանասեր ու ոչ քմահաճ չինացիները, հնդիկները, նեգրերը, մեք­­սի­­կացիները, պուերտո ռիկացիները, թուրքերը, ալ­ժիր­ցի ու այլ տեղե­րի ա­րաբները, ալբանա­ցի­ները ևն: </p><p>Եթե Արևմտյան Եվրոպայի սոցիալիզմով թունդ վարակ­ված երկր­ների իշ­խա­­­նու­թյուն­ներն այս ներգաղթածներին ապրելու ու սնվելու միջոց չ­տա­­յին,<strong> </strong>ակն­հայտ է,<strong> որ սրանք չէին հեղեղի Եվրոպան, ու եվրո­պա­ցի­ներն էլ չէին դառ­նա ծու­լու­թյանն ու ձրիակերությանը հակված ան­հեռատես ժո­ղո­վուրդ</strong>:</p><p>Այսօր եվրոպական երկրների տեղական (մանավանդ խո­­­շոր) կա­պիտալը, հա­մա­ձայն տնտեսագիտության հայտնի օրենք­նե­­րին, փախ­­­նում է այլ երկրներ, <strong>փախ­նում է ա´յն վայրերը, որտեղ տն­տե­սական ու քա­ղա­քա­կան ա­զա­տություն­ներն ավելի շատ են</strong>: </p><p>Իմիջիայլոց, ավստրիական դպրոցի տնտեսագետները 20-րդ դարի ա­ռա­ջին քա­ռոր­դից ար­դեն Անգլիան համարում էին սոցիալիստական, ու լ­րի´վ էին իրավացի, քա­նի որ <strong>Ան­գլիայում իրագործվել էին բոլոր այն ծրա­­­գրերը, որ Սովե´տն էր երա­զում իրագործեր</strong>: </p><p>Անգլիացիները քիչ էր մնում անց­նեին <strong>եռօրյա</strong> աշ­խա­տանքային շաբա­թի: </p><p>Սոցիալիզացիա կա նաև սկան­դի­նավ­յան երկրներում: </p><p><strong>Այն լուրերը, թե այս երկրներում կենսամա­կար­դակը ան­ընդ­հատ բարձրա­նում է հենց սո­ցիա­լիզմի շնորհիվ, խարդախ մո­լորություն են կամ սուտ</strong>: Այս ստի տիպական օրինակ է շվեդական դեմոկրատական սոցիալիզմի իբր շշմե­ցուցիչ առասպելը: <strong>Շվեդական (ու նաև ոչ շվեդա­կան) սոցիալ դե­մո­­կ­րատ­նե­րը, միև­նույնն է, սրա­նից երբեք չեն խո­սում ու անընդհատ հայտա­րա­­րում են, </strong>թե Շվեդիայի բա­րե­կե­ցության պատ­­ճառը սոցիալիզմն է, ինչը<strong><em> </em>բա­­ցա­հայտ սուտ է</strong>: </p><p>Շվեդ մտածող Յոհան Նորբերգն ասում է. «Այսօր Շվեդիայի համբավը այսքան բա­րի չի: Երկրի արտադրության մրցու­նա­կությունը պահպանելու համար ար­ժույ­թը դևալվացրին<strong> հինգ ա­ռան­ձ­ին ան­գամ</strong>, գումարայինով՝<strong> 45 տո­կո­սով</strong>: </p><p>«Շվեդիայի 1991 թվի լուրջ ճգնաժամից մի տարի առաջ <strong>պետական սեկ­­տո­րի </strong>աշ­­խա­տողների թիվն աճել էր<strong> մեկ միլիոնով</strong>, այնինչ, մաս­նա­վոր ձեռնարկ­նե­րը<strong> նույ­նիսկ մեկ </strong>իսկական աշխատատեղ<strong> չէին ս­տեղ­ծել</strong>:</p><p> «Չաշխատողներին պահելու այս «բարի կամ մեծահոգի» քաղաքակա­նու­­թյունը քայ­­քայեց <strong>աշ­­խա­­տան­­­քային էթիկան</strong>, ու այս <strong>ամենաառողջ բ­նակչու­թյամբ եր­կըր­նե­րից մե­կը – </strong>դար­­ձավ հի­­վան­­դու­թյան պատճառով աշ­խա­տան­քից<strong> ամե­նա­շատ բա­ցակա ու­­նեցող </strong>{կեղծ բյուլե­տեն վերց­­­նող}<strong> երկրնե­րից մեկը»</strong>:</p><p>Ըստ Նորբերգի, <strong>նույնիսկ</strong> շվեդակա´ն հույժ փառա­բան­ված բարի ու «մի­ան­­գա­­մայն անվ­նաս, խոտակեր ու ժպտադեմ» սոցիա­լիզ­մը ամենա­իսկական <strong>կոր­­ծա­նա­րար ու գիշատիչ կոկորդիլոսն էր</strong>: </p><p>Ըստ էության, այսօր քիչ թե շատ կապիտալիստական են թերևս միայն<strong><em> </em>Շվեյ­ցա­­րիան ու Լիխտենշտեյնը, Անդորան,</strong> Իռլանդիան<strong> </strong>ու էլի մի քանի այսպիսի եր­կիր: </p><p>Այս ողբերգական խնդիրները կան համարյա ամենուրեք: Կան թե´ Եվրոպայի մնա­­ցած երկրներում, թե´ ԱՄՆ-ում, թե´ այլուր: Մի տեղ`շատ, մի տեղ` քիչ: </p><p>Առհա­սա­րակ, Արև­մտ­յան Եվրոպայի բոլոր եր­կրներն էլ սոցիալիզմի գծերից շատ ունեն: Սրա համար էլ այս երկրների արտա­դրությունները կրճատվում են, օտար կա­պի­տալի ու մահմեդականության ներհոսքն էլ շատանում է: </p><p><strong>Այսօրվա Հայաստանն ավելի շատ սոցիալիստական է</strong>, քան կապիատալիս­տա­կան: Հայաստանի սոցիալիզացիան շատանում է վիթխարի տեմպերով:</p><h2 id="section-35"><a id="_Toc175490627"></a><strong><em>5.7 Չինական սոցիալիզմը փրկությո՞ւն է</em></strong></h2><p>Շվեդական սոցիալիզմ-դեմոկրատիայի պարտությունը գրանցվեց 1991 թվին, ու Շվեդիան հենց այդ թվից հետ դարձավ կապիտալիզմին, ու առ այսօր քիչ թե շատ զգու­շա­նում է սոցիալիստական ծայրահեղություններից: </p><p>(Օրինակ, Շվեդիան այն հազվագյուտ եվ­րո­պական երկրներից էր էր, ով չենթ­արկվեց «Կո­վիդ 19» շառլատանական ողբերգությանը):</p><p>Այնուամենայնիվ, սոցիալիստները (գոնե Հայաստանում) անընդհատ հայտա­րա­­րում են, թե Շվեդիան այսօր էլ է մի սոցիալիստական դրախտ, ինչը, ինչպես տե­սանք, ժխտում են հենց իրե´նք, հենց շվեդնե´րը: Ու մնացած մարդիկ էլ հավատում են այս սուտ հայտարարություններին:</p><p>Լրիվ նույն այս երևույթն էլ կա չինական նորագույն (ոչ կատաղի) սոցիալիզմի ա­ռումով: Մաո Ցզե Դունի մահից ու մանավանդ սովետական սոցիալիզմի փլուզ­վելուց հե­տո Չինաստանը միահեծան ղեկավարող չինական կոմունիստական կու­սակ­ցու­թյունը (Կոմկուսը) մասնակի չափով թույլատրեց մասնավոր սեփականու­թյունն ու շուկան էլ, նորից մասնակի ոչ լրիվ, ազատակա­նաց­րեց: Այսինքն, թույլ տրվեց, որ արտադրության պետական, կենտրոնացրած ձևի կող­քին տեղ-տեղ լինի նաև կապիտալիստական արտադրություն: Այս մասնակի կա­պի­տալիզմն այնքան արագ ու այնքան շեշտակի ավելացրեց Չինաստանի տնտե­սու­թյան <strong>համախառն </strong>աճը, որ ամբողջ աշխարհն առ այսօր ուղղակի ապշած է:</p><p>Մարդկանց մեծագույն մասը երևի <strong>հիվանդ է</strong> ավետյաց երկրի (կամ դրախտի) գո­յության հեքիաթի հավատով: Սրա համար էլ մարդկանց այս մասը շատ արագ է մոռանում, որ մինչև չինական այս «դրախտային» կիսասոցիալիզմը Չինաստանի բնակչության մե­ծագույն-մեծագույն մասը չափազանց աղքատ էր ու թշվառ, ու սովը Չինաս­տանում սովո­րական բան էր:</p><p>Չինաստանից հեռու մարդիկ հավատում են միմիայն չինական կառավարու­թյան հայտարարած մակրոտնտեսական «միջին» թվերին ու չգիտեն, որ այսօր էլ Չի­նաս­տանի գյուղական ու քաղաքային բնակչության հատվածների բարգավաճու­թյան տարբերությունը վիթխարի է, ու այս տարբերությունը գնալով ավելի ու ավե­լի է խորանում:</p><p>Մարդիկ չգիտեն, օրինակ, որ այդ միջին թվերն ընդգրկում են նաև Չինաստանի քաղաքային տնտեսական բազում ազատ գոտու արդյունքները: </p><p>Մարդիկ չգիտեն, օրինակ, որ մակրոտնտեսական միջին թվերը համարյա ոչ մի տեղեկություն չեն տալիս տնտեսության իրական վիճակի մասին: Մարդիկ չգի­տեն, օրինակ, որ մակրոտնտեսական միջին թվերին հավատալու փոխարեն պիտի հավատան խանութների մանրածախ («միկրոտնտեսական») գներին:</p><p>Մարդիկ չեն կասկածում, օրինակ, թե հնարավոր է, որ Չինաստանի կառավա­րու­թյունը մակրոտնտեսական միջին թվերը <strong>ուռճացնում է</strong> մոտ երկու անգամ, իսկ սա արդեն վիթխարի չափով է աղավաղում իրականությունը: Մարդիկ չգիտեն, օրինակ, որ Չինաստանի կոմկուսի հրամանով ու ծրագրով կա­ռուցած վիթխարի մեգապոլիսները (քաղաքները) ուղղակի <strong>դատարկ են</strong> ու գիշեր­ներն այդ քաղաքնե­րում մութ է, որովհետև <strong>ապրող չկա</strong>, ու ոչ մի նեոնային ռեկլամ չի վառվում:</p><p>Մարդիկ չգիտեն, որ Չինաստանի տնտեսության հզոր աճի պատճառը ոչ թե չի­նական «ճիշտ» սոցիալիզմն է, <strong>այլ սոցիալիզմից ՏԵՂ-ՏԵՂ հրաժարվելը</strong>: Սո­ցիա­լիզմի օրոք Մաո Ցզե Դունի երկրորդ հնգամյա պլանից հետո (1957-1961) Չի­նաստանում հաստատվեց տնտեսական ճգնաժամ ու զանգվածային սով սկըս­վեց: </p><p>Սրանից հետո, Մաոյի հրամանով, սկսվեց «կուլտուրական հեղափոխություն» կոչ­վածը, ինչը խլեց 50 միլիոնից ավել մարդկային անմեղ զոհ, ու հետագա շրջա­նում սովը թերևս համարյա դադարեց, բայց ծայրահեղ աղքատությունը չդադա­րեց – մինչև Մա­ոյի մահն ու չինական նոր կուրսը, ինչը չինական Կոմկուսն ընդունեց 1979-ին:</p><p>Իսկ չինական այսօրվա´ նոր կուրսը <strong>հենց սոցիալիզմից մի քիչ ու միմիայն ՏԵՂ-ՏԵՂ հրա­ժար­վելն էր</strong>: Չինական այս «հրաժարականն» իր սկզբնական 1980-ա­կան ու 1990-ական «վե­հե­­րոտ» շրջանից հետո իր մեջ ընդգրկեց <strong>21 խոշոր քա­ղաք, «քաղաք-շրջան», «քաղաք-մարզ» ու «քաղաք-նավահանգիստ»</strong>, բայց միայն Չինաստանի վար­չա­կան բազում միավորներից ընդամենը 13-ում (Հոնգ-Կոն­­գը, Մա­կաոն ու Թայ­վանը չհաշված: Միայն խոշորները 34-ից ավել են, տվյալ­նե­րը Վիկիպեդիայից են, թար­մու­թյունը՝ 2021 թիվ):</p><p>Տնտեսական այս «հատուկ» կամ «ազատ» գոտիներում Չինասատանի Կոմկու­սի հաստատած արտադրության <strong>կապիտալիստական եղանակները</strong> ունեն հե­տև­յալ ութ բնութա­գիրը. </p><p>1. Հարկային հատուկ արտոնություններ արտերկրների ներդրողների համար: </p><p>2. Միջազգային առևտրի մեծ անկախություն: </p><p>3. Սրանց կառույցները հիմնադրվում են – արտերկրից կապիտալ հրա­պու­րելով ու դրանից օգտվելով:</p><p>4. Տնտեսական հիմնական միավորները չինական ու արտերկրյան ձեռնարկու­թյուն­ներն են, որոնց սեփականատերերը կա´մ իրավաբանական կոլեկտիվ ան­ձերն են, կա´մ լրիվ արտերկրյան ձեռնարկությունները: </p><p>5. Արտադրանքը հիմնականում արտահանելու համար է (այսինքն, <strong>երկրի ներ­քին</strong> շուկան, այնուամենայնիվ, <strong>խիստ նվազ է</strong>):</p><p>6. Տնտեսական այս բավական ազատ միավորների գործունեությունը հիմնակա­նում պայ­մա­նա­վոր­ված է չինական էժան աշխատուժով:</p><p>7. Ազատ գոտիները հատուկ նշված են համապետական (նաև ֆինանսա­կան) պլանում, բայց պրովինցաների մակարդակով ազատ ղեկավարության իրավասու­թյուն ունեն (եթե Կոմկուսը դեմ չի), իսկ կուսակցության տեղական համագումարն ու գոտու կառավարությունը նույնիսկ օրենսդրական լիազորություններ ունեն:  </p><p>8. Չնայած տնտեսական այս հատուկ գոտիները նպաստում են տեղական տա­րածքային տնտեսության աճին {աճում են մակրոթվերը} բայց այս <strong>հատուկ գոտի­ների թվի´ ավելանալը համարյա չի փոխում այդ աճը</strong>: </p><p>Տնտեսական աճի առանցքային գործոնը, այնուամենայնիվ, շուկան ազատակա­նաց­նելու ավելի ընդգրկուն ու ավե­լի արագ տեմպերն են, այսինքն, <strong>կապիտալիզ­մը շատացնելն է</strong>: </p><p>Չինական սոցիալիզմի ջատագովները հպարտ-հպարտ հայտարարում են, թե «Չի­նաստանի տնտեսության արտադրանքն աշխարհում երկրորդն է, ԱՄՆ-ից հե­տո»: Բայց սա, ավելի շուտ, <strong>ամաչելո´ւ առիթ է</strong>, եթե այս ջատագովները հիշեն, որ Չինաստանի բնակչության թիվն աշխարհի բնակչության մոտ 14%-ն է, իսկ ԱՄՆ-ինը՝ մոտ 5%-ը, այսինքն, համարյա 3 անգամ քիչ է:</p><p>Նման ջատագովները երբեք չեն քննարկում, թե Չինաստանը (և ոչ միայն Չինա­ստա­նը) ի´նչ արդյունքի <strong>կհասներ</strong>, եթե չինական սոցիալիզմի կապիտալիստական մասը նույնքան լիներ, ինչքան ԱՄՆ-ի կապիտալիստական մասն է:</p><p>Չինական էքսպերիմենտը դեռ չի ավարտվել ու այսօր դժվար է ասելը, թե չինա­կան այս վեհերոտ կիսակապիտալիզմի վերջն ի´նչ կլինի: Բայց, ինչպես Լուդվիգ Միզեսն է ասում, <strong>տնտեսության (կամ շուկայի) օրենքներն ան(վ)ողորմ են</strong>: Եթե չինական Կոմկուսը նորից շատացնի իր այս «մեկումեջ կապի­տա­լիստական» իբր լրիվ ազատ շուկայի գործերին իր միջամտությունը, Չինաստանին նորից նույն այն <strong>համատարած </strong>աղքատությունն է սպասում, ինչ որ Մաոյի օրերին:</p><p>Մի քանի խոսք Հյուսիսային ու Հարավային Կորեաներից: Այս երկու երկիրն ասես բա­­րոյակարգ-կապիտալիզմի ու սոցիալիզմի լավ ու վատ կողմերի մի վիթխարի ցուցա­դրություն լինի: </p><p>Սրանցից Հյուսիսայինը սոցիալիստական է, իսկ Հարավայինը՝ համարյա կապիտա­լիստական: Չնայած Հարավայինի վարչախումբը 1953-ից հետո մերթ ընդ մերթ սոցիա­լիստական մի քանի մեթոդ է կիրառել, այնուամենայնիվ արտադրության կապիտալիս­տական ձևի գերակշռությունը այնքան է հզոր, որ Հարավային Կորեան այսօր իր տըն­տեսությամբ աշխարհի առաջավոր տեղերում է:</p><p>Իր տն­տեսությամբ Հարավային Կորեան այսօր առաջ է այնպիսի երկրներից, ինչպի­սիք են, օրինակ, ՌԴ-ն, Բրազիլիան, Իսպանիան, Մեքսիկան, Ինդոնեզիան, Հոլանդ­իան, Սաուդ­յան Արաբիան, Թուրքիան, Շվեյցարիան, Շվեդիան, Թայվանը ևն: </p><p>Հյուսիսային Կորեան թաղված է ծայրահեղ աղքատության ու թշվառության մեջ, մար­դիկ միսը համտես են անում մի քանի ամիսը մեկ, դաշտերից միջատ են հավաքում ուտում, ու սարսափում են այն մտքից, որ հա­րևանը գուցե մատնություն գրի, թե ինքը հավատարիմ չի ներկա իշխանությանը, ու գան իրեն բանտարկեն ևն:</p><p>Երբ տիեզերանավերից գիշերը նկարում են Կորեական թերակղզին, հյուսիսային կե­սում խավար է, իսկ հարավը՝ պայծառ ու լուսարձակ: </p><p>Ճիշտ այսպիսի օրինակներ են՝ չինացիների կապիտալիստական Թայվանը, Հոնգ Կոնգն ու Մակաոն:</p><p>Անբարո սոցիալիզմի ու բարոյա­կարգ-կապիտալիզմի այս մի քանի ցցուն օրինակն ասես դիտմամբ հորինված լինեն, որ սոցիա­լիզ­մի կողմնակիցները սթափվեն: Բայց բա­ցառվում է, որ սոցիալիզմով հիվանդը երբևէ բուժվի, եթե պատանեկան հա­սակում չի սթափվել:</p><h2 id="section-36"><a id="_Toc175490628"></a><strong><em>5.8 Կապիտալիզմը երբեք վայրի չի եղել</em></strong></h2><p>Սոցիալիստների գլխավոր զրպարտանքներից մեկը պնդում է, թե կապիտալիզմն իր սկզբնական շրջանում իբր վայրի էր ու (հանուն շահույթի) չէր խորշում թե´ մեծերին, թե´ կանանց, թե´ մանուկներին դաժանությամբ շահագործելուց: </p><p>Այս <strong>ա´նկասկած սխալ կարծիքը </strong>ցավոք, ստեղծել ու տարածել են հայտնի գրող­ները, օրինակ, Չարլզ Դիկենսը, Էպտոն Սինկլերը, Ջեկ Լոնդոնը ևն ու, իհարկե, Մարքսն ու Էնգելսն ու սրանց բոլո´ր-բոլո´ր հետևորդները: </p><p>(Իհարկե, նաև ուրիշները, մանավանդ ա´յն գրողները, ովքեր 19-րդ դարում մոդա դարձած սոցիալիզմի համակիրներն էին): </p><p>Որ ֆեոդալական շրջանի համեմատ կապիտալիզմը հիվանդ մանուկների ու հի-վանդ ծերերի համար ուղղակի փրկություն էր, ապացուցվում է այն փաստով, որ կապիտալիզմի ձևավորելուց սկսած (այսինքն, սկսած 1600-ական թվերից) մինչև 1900 թիվը Եվրոպայի բնակչության թիվը <strong>քառապատկվել է</strong>: </p><p>Հենց «վայրենի ու գազանային» կապիտալիստներն էին (օրինակ, Հենրի Ֆորդը), ովքեր կրճատեցին օրվա աշխատաժամերը, սրանք դարձնելով 8 ժամ: </p><p>Բնակչության թվի աճը ֆեոդալական շրջանում չափազանց էր դանդաղ, որովհե-տև նախ մանուկների ու ծերերի մահացությունը չափազա´նց էր բարձր, երկրորդն էլ – սննդի արտադրությունն ու բժշկությունն էին հույժ ցածր: Օրինակ, անգլիա-կան թագուհիներից մեկի ծնած 17 երեխայից կենդանի չի մնացել նույնիսկ մեկը: </p><p>Եթե արտադրության կապիտալիստական, այսինքն, ազատ ու մրցակցային շու­կա­յական եղանակի արտառոց հզորությունը չլիներ, ոչ գիտությո´ւնն այսքան կզարգանար (մանավանդ, բժշկությունը) ոչ էլ սննդի´ քանակն այսքան կբազմա­պատկվեր: </p><p>Ու անհնար կլիներ, որ արտադրության <strong>մի´միայն </strong>սոցիալիստական եղանակով պահվեր այսօրվա արդեն 8 միլիարդ բնակչությունը: Այս հնարավորությունը հենց կապիտալիզմն է տվել: </p><p><strong>Կապիտալիզմը երբեք վայրի չի եղել</strong>, ինչքան էլ որ զրպարտեն սոցիալիստնե­րը: Այնինչ, <strong>սոցիալիզմը բազում անգամ է վայրի </strong>կամ <strong>կատաղի եղել</strong>: </p><p>Ընդ որում, սոցիալիզմը, ինչպես արդեն ասվել է, վայրի է եղել ա´յն աստիճան, որ մարդկանց հասցրել է թե´ աշխարհային (նաև՝ ոչ աշխարհային) թալանչի պատե­րազմների, թե´ համատարած մատնության ու ստորության, թե´ (ու նույնիսկ) ի­րենց հարազատ զավակների մարդակերությանը:</p><h1 id="section-37"><a id="_Toc175490629"></a>6. ԱԶԱՏ ՇՈՒԿԱ´Ն Է ՃՇՄԱՐԻՏ ԿԱՊԻՏԱԼԻԶՄԸ </h1><h2 id="section-38"><a id="_Toc175490630"></a><strong><em>6.1 Վաճառելի բանը մասնավոր սեփականություն է </em></strong></h2><p><a id="_Hlk81319294"></a>Կրկնեմ, որ ազատ շուկայական հարաբերություններ, կա´մ ազատ շուկա, կա´մ ճշմարիտ կա­պիտալիզմ ասելով – տնտեսագետները նկատի ունեն <strong>անհատների ազատ (ու լ­րիվ կամավոր) փոխանակությունների ողջ սիստեմը, ողջ ցանցը</strong>: </p><p>Ազատ շուկան նե­րառնում է նաև արտադրական ողջ պրոցեսը: </p><p>Շեշտեմ (նորի´ց ու նորի´ց), որ մանավանդ նորագույն շրջանի վերջին չորս դա­րում, <strong>ազատ շու­կայական կարգ (հարաբերություններ)</strong> կամ <strong>ճշմարիտ կապի­տա­­լիզմ </strong>կամ <strong>բարոյակարգ</strong> <strong>ոչ մի երկրում լրիվ չի իրագործվել </strong>(այս տերմինները նույն իմաստով եմ գործածում):</p><p>10-12 գլուխների բարոյակարգի կամ ճշմարիտ կա­պի­տալիզմի թիրա­խա­յին ելա­կե­տերը շարադրում են այն­պի­­սի´ նվա­զագույն ու հա­մար­յա ի­րա­վազուրկ վարչա­խումբ ստեղծելու սկզբունքները, ինչն ան­զոր է լինելու խլի տնտե­սական անհատի մաս­­նա­վոր սեփա­կա­նությունը, <strong>եթե այդ ան­հատն ին­քնակամ հա­մա­­ձայն չի</strong>: </p><p>Բայց այդ շարադրանքի համար նախ պիտի ասվի, թե ի´նչ է ազատ շուկան (այս­ինքն, թե ի´նչ է ճշմարիտ կապիտալիստական բարոյակարգը): </p><p>Այսինքն, պիտի աս­­վի, թե տն­տեսական մարդու բարիք ու ծառայություն ստեղ­ծե­­­լու ու իր ստեղ­ծածն ուրիշների հետ կա­­մա­վոր փոխանակելու խաղաղ իրա­գոր­ծության գլխավոր պայ­­մանները որոնք են: </p><p>Պարզվում է, որ այս պայմանները խարսխված են մասնավոր սեփականության ան­ձեռն­մխելության նոր­մին: Ուրեմն, նախ պիտի ճշտվի, թե մասնավոր սեփա­կա­նու­­­թյուն ասելով ի´նչն եմ նկատի ունենում:</p><p>Մասնավոր սեփականություն կամ ունեցվածք ասելով` հարմար կլի­նի, որ հաս­կա­­նանք <strong>ոչ միայն նյութական արժեքները</strong>: </p><p>Մասնավոր ունեցվածք է նաև մարդու ստեղծած, կամ հ­նարած, կամ աշխա­տան­քով <strong>որևէ կերպ «</strong>ձևա­փոխած» (տես քիչ հետո) <strong>ա´յն ամեն ինչը</strong>, որ կարող է կա­մավոր ծախ­վի կամ փո­խա­նակ­վի, նվիրվի, կ­տակ­վի ու ինչին կա­րող է վնաս տր­վի: </p><p><strong>Մասնավոր ունեցվածք է</strong> <strong>այն ամենը</strong>, ինչի սահմանները կարող են խախտ­վեն; ին­չը կարող են սահմանափակեն; ին­չից անհա­տը կա­րող է հրա­ժարվի կամ կա­մա­վոր պայմանով հանձնի ուրիշներին; ինչը ան­հատը կա­րող է կա­մա­վոր ոչնչացնի; ին­չը կարող են անհա­տից զոռով խլեն կամ անհատին զոռով զրկեն դրանից: </p><p><strong>ԱՔՍԻՈՄ</strong>.<strong><em> </em></strong>Ամեն մի անհատի<strong><em> </em>ամենագլխավոր մասնավոր սեփականությու­նը հենց ի´նքն է, հենց իր մարմինն ու ապրելու իր իրավունքն է:</strong> </p><p>(Այս աքսիոմին ասում են <strong>ինքնատիրության աքսիոմ</strong>): </p><p><strong>ԱՔՍԻՈՄ</strong>. Մասնավոր սեփականությունը միշտ էլ այդ սեփականությունը տնօ­րինելու իրավունք է: Կնշանակի, <strong>մարդու իրավունք ու ազատություն կոչված­նե­րը մաս­նա­­վոր սեփականություն են</strong>:</p><p><strong>ԱՔՍԻՈՄ</strong>. Ոչ մի պետու­թյուն, ոչ մի համաշխարհային կազմակերպություն և ոչ մի պատրվակով որևէ անհատի մարմինը կամ կյանքը վտանգի ենթարկելու կամ այլ կերպ տնօրինելու որևէ իրա­վունքը չպիտի ունենա (առանց այս անհատի հա­մաձայնու­թյան), սրանից բխող բո­լոր հետևանքներով: </p><p>Սա նշանակում է, որ, օրինակ, առանց այս անհատի համաձայնության ոչ մեկին որևէ դեղ պատվաստելու իրավունք ոչ մեկը չպիտի ունենա: </p><p>Կամ, <strong>նույնիսկ</strong> երկրի պաշտպա­նու­­թյան պատրվակով, <strong>առանց որևէ հանրա­քվեի</strong>, բռնի զորակոչ անց­կաց­­նելու ու մար­դուն բանակ տանելու ու ստի­պողական ծառայություն կատա­րե­լու իրավունքը չ­պի­տի ոչ մեկն ու մարդկանց ոչ մի խումբ ունենա: </p><p>(Ինչպես, օրինակ, Հին Աթենքում էր, կամ Բրիտանիայում, ԱՄՆ-ում ու մի քանի այլ երկրում է այսօր):</p><p>Անթույլատրելի է, որ <strong>առանց տիրոջ համաձայնության կամ հանրա­քվեի</strong> որ­ևէ մեկի բարիքի մի մասը հարկ ու մաքս տեսքով խլվի (Հին Ա­թեն­քում կամ այսօր­վա Շվեյցարիայում նման բանն անհնար է):</p><p>Իրավունք չպիտի լինի, որ որևէ մեկը որևէ մեկ ուրիշին ստիպի, որ այս վեր­ջինը խո­սի ու գրի ինչ-որ մեկի (ու նույնիսկ վարչա­խմ­բի) ըն­տ­րած ոճով: </p><p>Ու իհարկե, մասնավոր սեփականություն են – առողջությու­նը, սո­վորելու, չսովո­րե­լու ու ուրիշին սովորեցնելու կամ բուժելու ու չբուժվելու իրավունքները, արժա­նապատ­վու­թյու­­նը, խիղ­­ճը, գաղափարները, կարծիքներն ու սրանք արտա­հայտե­լու կամ ին­ֆոր­մա­ցիա ստանալու ազատությունը, կենցաղը կազ­մա­կեր­պելու ձևե­րը ևն: </p><p>Ու քաղաքացու իրավունք ու ազա­տություն կոչ­ված­ների մանա­վանդ ա´յն մա­սը, ինչը կարող է ծախվի, փողով կամ ձրի հանձնվի ու­րիշներին, խլվի ևն, ևն:</p><p>Մասնավոր սեփականությունը նշանա­կում է՝ ո´չ-պետական, ո´չ-հան­րային սե­փա­կանություն: </p><p>Մասնավոր ունեցվածքը կարող է լինի նաև մարդկանց մի <strong>ոչ</strong>-պետական <strong>խմբի</strong> սե­փա­կանությունը, ին­չը, ինչ-որ ձևով հաս­տատ­ել են խմբի անդամներն իրենց <strong>կա­մա­վոր</strong> պայմաննե­րով: Ու սրա չափ ու քանակը ոչ մի բանով սահ­մանա­փակ չի: </p><p>Ինչպես արդեն ասվել է, մասնավոր սեփականության վերի սահմանումից բխում է, որ քաղաքական ցանկացած վեճը (ոչ բնագիտական, ոչ մաթեմատիկական, ոչ տրա­մաբանա­կան-փիլիսոփայական, ոչ լեզվաբանական ու (ոչ այս կարգի) ուրիշ ցան­կացած վե­ճը), ու նաև` դատարանով լուծվող ցանկացած վեճը, անպայման վե­րաբերում է մաս­­­նավոր սեփականությանը: </p><p>Կարճ, այն <strong>ամեն ինչը</strong>, <strong>(կամ ամեն ինչի իրավունքը), որ կարող ես առնես-ծա­խես, կամ նվի­րես, կամ հանձնես ուրիշին, կամ զրկվես դրանից, սեփակա­նու­թյո´ւն է</strong>:</p><p>Օրինակ, երբ մեկը կենակցում է ուրիշի կնոջ հետ կամ էլ` ստիպում է, որ ուրիշ­ներն ապրեն ու վարվեն իր ուզածի պես, բոլորս էլ մտածում ենք, որ այդ տիրույթի տերը նեղանալու կամ վիրավորվելու իրավունքն ունի´, ուրեմն, նաև բողոքելո´ւ կամ վ­նա­­սը հատուցելու պահանջի´ իրավունքն ունի: </p><p>Մի ուրիշ օրինակ: Երբ մեկը աշխատանքի է ընդունվում, ինքն իր ազատություն-ունեցվածքի ու էլի լիքը այսպիսի բաների ահագին մասը փողի դիմաց կամավոր հանձնում է գոր­ծա­տուին:</p><p>Այս մարդը, ըստ էության, իր թե´ ազատություն-ունեցվածքի մի մասն է վաճա­ռում գործա­տուին, թե´ հմտությունների մի մասը: Ու ինչքան գործազր­կու­թյունը երկրում շատ է, այնքան այս մարդն ավելի շա´տ է հանձնում իր ա­զատություններն ու իրավունքները, ու այն­քան ավելի շա´տ է ճոր­տա­նում:  </p><p>Այսօրվա զարգացած երկրներում այսպիսի «ռոճիկային ճորտ» շատ կա, ու ափ­սոս, որ այս «ճորտերն» ուրիշ ճար չունեն, քանզի գործազրկու­թյունը վիթ­խարի է: </p><p>Այս կարգի ճորտությունից ազատվելու կամ այսօրինակ ճորտությու­նը նվազա­գույնը դարձ­նե­լու խնդիրը կլուծի <strong>մի´միայն </strong>ԱԶԱՏ ՇՈՒ­ԿԱՆ (կամ էլ, եթե գոնե պե­տերի վար­չախումբը լինի նվազա­գույնն ու համար­յա իրա­վա­զուրկ): </p><p>Այսպիսի հասարակարգում միայն ա´յն մարդը կունենա ամենաշատ հասարա­կա­կան (հարաբերա­կան) ա­զատությունը, ով այնքա´ն շատ մասնավոր ունեցվածք ու­նի, որ ուրիշներից հա­մար­յա կախված չի լինի: Բայց նույնիսկ ազատ շուկայա­կան հարաբերությունները ոչ մի անհատին բացարձակ ազատություն չեն տա:</p><p>Բա­ցարձակ անկախությունն <strong>անհնար է</strong>, թե որ մարդը հասա­րակության անդամ է: Սա հաստատող մի օրինակ բերեմ:</p><p>Պատկերացնենք, որ մեկը գնացել է դատավորի մոտ ու բողոքում է, թե այսինչն իրեն վնասել է: Ենթադրենք նաև, որ այս դատավորի երկրում հենց նոր ասածս ի­մաս­տով մասնավոր սեփա­կանություն <strong>բոլորովին չկա</strong> (համարյա ինչպես բոլշե­վիկ­­նե­րի կամ Մաո Ցզե Դունի չինական կամ այսօրվա հյուսիս կորեական սոցիա­լիզմի օրերին): Այդ ժամանակ դատավորն այս մար­դուն ասելու է.  </p><p>– Դու հիմար բաներ ես ասում: Ի՞նչ վնա´ս, ի՞նչ բա´ն: Դու չե՞ս հաս­կա­նում, որ դու ոչ մի մաս­նա­վոր սեփականություն էլ չունես: Թե որ ասածդ բան­ե­րը քունը լինեին, բո­ղոքելու իրավունք կու­նենա´յիր, բայց հիմա բողոքելու ի­րա­վունք չունես, որովհետև դու մասնավոր ոչ մի նենց բան չունես, որ մենակ քունը ըլնի: Գնա´, ամեն ինչ կարգին ա, ամեն ինչ արդար ա, ու ամեն ինչն էլ բա­րոյական ա: Ու վարչախումբն իրավունք ունի կնոջըտ էլ ինչ ուզենա՝ անի, էրեխեքիտ է´լ տա­նի պատերազմ ու կոտորի, որտեվ դրանք սաղն է´լ ոչ թե քո´ւ սեփա­կա­նու­թյունն են, այլ միմիայն հանրությա´ն սեփականությունը: Գնա´, ա´յ տգետ միամտի մեկը:</p><p> (Երկրորդ աշխարհամարտի օրերին, Հիտլերի հրամանով, գերմանացի կինն ի­րա­­վունք չուներ մերժեր ճակատից արձակուրդ եկած զինվորին (այս օրենքը, իմի­ջի­այ­լոց, «աստվածային» փիլիսոփա Պլատոնի առաջարկի մի մասն էր: Պլա­տոնն առաջարկում էր, որ հերոսին չմերժի թե´ տղամարդը (sic!), թե´ կինը:</p><p> (Բայց ավելի ցայտուն օրինակ է ինկաների պետությունը, որտեղ մասնավոր սե­փա­կա­նությունն ա´յն աստիճան էր վերացած, որ նույնիսկ դատավոր կամ դատա­րան չկար, բոլոր վե­ճերը վճռում էին պետական չինովնիկները: Տես 6.3-ը): </p><h2 id="section-39"><a id="_Toc175490631"></a><strong><em>6.2 Փոխանակությունը, գործակցությունը, օգնությունը</em></strong></h2><p>Մեր ուսյալները չգիտեն, թե ի´նչ պայմաններ են պետք, որ մարդկային հիմնա­կան արարմունքը (այսինքն, մարդու նեղու­թյու­նը վերացնող բարիքների փոխա­նա­կությունը) ամենալավ ձևով իրագործվի: Իրա­գործ­­վի սպոնտա´ն, ինք­նի´ն: </p><p>Այսինքն, իրագործվի կապիտալի´զմը, իրագործվի <strong>բա­րոյակա´րգը,</strong> իրագործվի ազատ շու­կա­յա­կան մեխանի´զմը: </p><p>Մեր մտավորականությունը մի´շտ է մտածում, որ արտադրու­թյան որակը բարձ­րաց­նելու միակ ուղին պետա­կան վարչախմբի միջամտությունը կամ ղեկավա­րու­թյունն է – անհատ տնտեսվա­րո­ղի գործերին: Այս համոզմունքը թե´ <strong>սոցիալիստա­կան է</strong>, թե´<strong> կործանարար</strong>: Ան­հատի տնտեսվարությանը վարչախմբի միջամտու­թյունը մի´շտ է աղավա­ղում շուկայի արարմուն­քը: Այդ միջամտությունը <strong>կրճա­տո´ւմ է մրցությունն ու արտադրությունը, վա­տաց­­նում է ար­տա­դրանքի ո­րակն ու թանկացնում է դա ու շատացնում է աղքատությունն</strong>:</p><p>Անհատի գործերին միջամտելու ամենասարսափելի ու ամենանենգ տե­սակը փո­ղային խարդախությամբ միջամտությունն է: Սա ամենանենգ միջա­մտությունն է, ո­րով­հետև սա աննկատ է ու միջնորդա­վոր: Այս աննկատ միջամտությունը մեծ մա­սամբ արվում է կենտրոնական բանկերով: Համոզվելու համար քննարկենք հե­տևյալ մտային օրինակը:</p><p>Ենթադրենք, հանրությունն արդեն կա, բայց պետերի վարչախումբը դեռ չի ա­ռա­ջացել: Պատկերացրեք մի շատ մեծ գյուղ կամ երկիր, մի Գեղջաստան, որտեղ գաղա­փար չունեն, թե փողն ի´նչ է: Այստեղ առևտուրը միայն ապրանք փո­խա­նակելով ու ծա­ռա­յություն մատու­ցե­լով է, այսինքն, միմիայն բարտերայի´ն է, բնա­մթերային փոխանակայ­ի´ն է: </p><p>Ենթադրենք, այս գյուղում մասնավոր սեփականությունն արդեն հայտնա­գործ­ված է, ու գյուղացիներից ամեն մեկն էլ մի արհեստ ունի` մեկը կոշկա­կար է, մեկը դարբին է, մեկը հողագործ է, մեկը դերձակ է, մյուսը ուղղակի բանվոր է:</p><p>(Աշխա­տուժն էլ է տնտեսական սակավ բարիք, այսինքն, ապրանք): Այս գյուղա­ցիներն անընդհա´տ են ար­տադրում այս ապրանքները, որ սրանք անընդհատ փո­խեն իրանց հար­կավոր ուրիշ ապ­րանք­ների հետ ու անընդհա´տ ազատվեն իրենց նեղություններից: </p><p>Հիմա ասենք թե դարբին Պողոսին մի զույգ կոշիկ է պետք, բայց ինքը կոշկակար չի, ու ինքը իր սարքած մուրճը վերցնում գնում է կոշկակար Պետրոսի մոտ, որ իր մուրճը փոխի Պետրոսի մի զույգ կոշիկի հետ: Պետրոսն ասում է, թե իրեն մուրճ պետք չի, իրեն 5 կիլո ցորեն է պետք: </p><p>Պողոսը վերցնում է իր մուրճն ու գնում է հողագործի մոտ, որ սա փոխի 5 կիլո ցորենի հետ, որ ցորենն էլ տանի ու փոխի կոշիկի հետ: Բայց հողագործն էլ ասում է, թե իրեն մի գլուխ պանիր է պետք ևն, ևն, ևն: Պարզ է, որ այսպիսի առևտուրը շատ բարդ է, ու գուցե Պողոսը շատ չարչարվի, մինչև իրեն հարկավոր կոշիկներն առնի, մանավանդ եթե այս գյուղի տեղը մի երկիր է կամ երկրների խումբ:</p><p>Իրոք, եթե օրինակ, Պետրոսի ատամը ցավում է, կոշիկներն էլ նորոգելու կարիք ունեն, Պետրոսը պիտի մի քանի մուրճ վերցնի ու գնա (երևի քաղաք) ու այնպիսի´ մի ատամնաբույժ ու այնպիսի կոշկակար ճարի, ում <strong>շատ շտապ</strong> մի մուրճ է պետք:  </p><p>Բայց մի դժվարություն էլ կա: Եթե Պետրոսին 10 հատ կոճակ էլ է պետք, այդժամ Պետրոսը չի իմանա, թե ինչ անի, որովհետև եթե իր կարծիքով իր մեկ մուրճն արժի 100 կո­ճակ, անհնար է, որ իր մուրճը մաս-մաս արվի ու բաժանվի 100 մասի: </p><p>Այս բարդությունները լուծում է մարդկության մի ուրիշ հանճարեղ ու սպոն­տան հայտ­նագործությունը, <strong>փողի´ հայտնագործությունը</strong>, ինչից քիչ հետո կխո­սենք:</p><p>Հիմա խոսենք մի ուրիշ հարցից: Եթե այս երկրում մի մուրճն <strong>արդեն փոխելի է</strong> մի զույգ կոշիկի հետ, ուրեմն <strong>մուրճի տերը</strong> մի զույգ կոշիկն ավելի շատ է արժեվո­րում, քան իր մի մուրճը: Ու հակառակը, <strong>կոշիկների տերը</strong> մի մուրճն ավելի շատ է ար­ժեվո­րում, քան իր մի զույգ կոշիկը: </p><p>Ուրեմն, <strong>փոխանակող զույգի երկու կողմն էլ շահում է</strong> (իհար­կե, նաև կորց­նում է, բայց նման կորուստը մի´շտ կա): Կարևորը հետևյալն է, Գեղ­ջաս­տան­ցինե­րը, բարիք <strong>փոխանակելով</strong>, իրար թե´ <strong>գործակ­ցում են</strong>, թե´ <strong>իրար են օգնում</strong>: </p><p>Սա հ­նա­րա­վոր է դարձել, քանի որ գեղջաստանցիները<strong> մասնավոր ունեց­վածքն ու ս­րա ան­ձեռն­մխելությունը օրենք են համարել</strong> (չգիտակ­ցե­լով, թե ին­չու):</p><p>Եթե գեղջաստանցիները մասնավոր ունեցվածքն ու սրա անձեռնմխելու­թյան բա­րոյական հիմնական նորմը հայտնագործած չլինեին, Գեղջաստանի սկզբնա­կան ընդա­մե­նը մի քանի ընտանիքանոց հասարակությունը շատ չէր մեծա­նա: </p><p>Ինչո՞ւ: Որով­հետև <strong>ու­նեց­վածքն իրարից խ­լե­լը «բարոյական» նորմ կլիներ</strong>, ու մշտական վեճ ու կռիվներով այդ հասա­րա­կությունն անընդհատ կմասնատվեր:</p><p> Բայց Գեղջաստանում բարոյականության այս հիմնական նորմն արդեն կա, սը­րա համար էլ հանրությունը մեծ է ու հենց սրա համար էլ կա նաև աշխատանքի մաս­նա­գի­տաց­ված շատ բազմակողմանի բա­ժա­նում – մեկը մուրճ է արտադրում, մյուսը շալվար ևն: </p><p>Կրկնեմ, որ այսպիսի ազատ, կամավոր փոխանակային ու լրիվ ոչ կոնֆլիկտային հարաբե­րու­­թյուն­­նե­րին (երբ ոչ մեկը ոչ մեկին չի խանգարում որ որևէ կամավոր փոխանա­կություն անի) ասում են կա´մ <strong>ազատ շուկայական, </strong>կա´մ ուղղակի <strong>ա­­զատ շուկա</strong>, կա´մ<strong> ճշմարիտ կապիտալիստական</strong>, կա´մ<strong> Laissez-Faire-յան (լեսե­ֆեր­յան)</strong>, կա´մ <strong>բարոյակար­գա­յին</strong>: </p><p>Շուկայական այս մեխանիզմն ընդգրկում է<strong> մարդկային համար­յա բո­լոր խա­ղաղ հարաբերությունները</strong>, ու այս «շուկան» միայն սովորական «բա­զա­ռը» չի: </p><h2 id="section-40"><a id="_Toc175490632"></a><strong><em>6.3 Եսասիրությունը մարդկային է ու բարոյական</em></strong></h2><p>Ազատ շուկայական հարաբերությունների ամենակարևորը հետևյալն է. </p><p>Փոխանակության ժամանակ փոխանա­կող ամեն մի կողմը ձգտում է միմիայն իր սեփական նեղությունից ազատվելուն: Փոխանակելիս, համարյա միշտ, դի­­մացի­նին օգ­նելու կամ դիմացինի հետ գործակցելու որևէ նպատակ բոլորովին չկա: </p><p>Փոխանակողը նույն­իսկ <strong>չի էլ գիտակցում</strong>, որ դիմացինին օգնում է, կամ որ դի­մա­ցինի հետ գործակցում է: </p><p>Այսինքն, <strong>փոխա­նա­­կությունն արվում է զուտ եսասիրա­կան մ­ղում­ներից</strong>: </p><p>Բայց, ինչպես ասվեց, փոխա­նակողներից ամեն մեկն էլ <strong>օգ­նում է </strong>դիմացինին<strong> </strong>ու <strong>գոր­ծակցում է </strong>մյու­սի հետ: Չէ՞ որ կոշկակարը մուրճ սարքելը չգի­տի, իսկ դարբինն էլ կոշիկ կարելը չգիտի: Ու երբ հանրության «եսասեր» անդամներից մեկը ավելի որակով ու ավելի էժան կոշիկ է կարում (ու գուցե հարստանում է), սրանով <strong>օգնո´ւմ է</strong> հանրության նաև ա´յն անդամներին, ովքեր կոշիկ կարել չգիտեն ու <strong>իրեն լրի´վ են անծանոթ</strong>: Ու թե´ այս կոշկակարը, թե´ սրա կոշիկներն առնողները նույնիսկ տեղ­յակ էլ չեն, որ օգնեցին իրար ու գործակցեցին իրար հետ: </p><p>Մարդկային հանրության անհատի <strong>եսասիրական ու օրինական</strong> (ու­րիշ­ներին չվնասող) մարդկային արարմունքի արդյունքը, իր հիմքով ու անպայման, մեծ մա­սամբ, առանց գի­տակ­­ցելու ու­րիշներին<strong> գործակցելն ու օգնելն է</strong>: </p><p>Ազատ շուկայական <strong>լրի´վ եսասեր</strong> հարաբերությունները թե´ հասարակության ան­­­դամների <strong>լավա­գույն </strong>գոր­ծակցությունն են, թե´ <strong>լավագույն</strong> փոխօգ­նու­թյու­­նը: </p><p>Նշանակալի է, որ հանրության անդամներին օգնում է նաև ա´յն անհատը, ով ոչ­­ինչ չի ար­տադրում, այլ <strong>միայն սպառում է</strong>: Եթե «եսասեր» մեկը ոչինչ չի ստեղ­ծում ու ծնողներից ստացած ժառանգությունը միմիայն ծախսում է, ասենք, մուրճ կամ ցորեն է առնում (փոխանակում), ինքը հնար է տալիս, որ մուրճ կամ ցորեն արտադրողը շա­րունա­կի իր արտադրությունը ու նույնիսկ ընդլայնի դա: </p><p><strong>Ոչինչ չանող ու ոչինչ չարտադրող սպառողն է´լ է </strong>ար­տա­դրական (կամ շու­կա­յական) պրոցեսին մասնակից: </p><p>Այն պահանջը, թե մարդը պիտի ոչ մի պարագայում եսասեր չլինի, <strong>հա­կադիր է </strong>ան­հատական նեղությունները վերացնելու մարդկային տարրական վարքին:  </p><p><strong>Մարդկային տարրական վարքն </strong>ստիպում է, որ մարդն ի´ր նեղու­թյունները վե­րացնի: Մեծագույն մասամբ, մարդն իր նեղությունները վերացնում է ուրիշնե­րին անգի­տա­կից օգնելո´վ ու ուրիշներին անգիտակից գործակցելով, բայց չի բա­­ցառ­­­վում, որ այս բաները երբեմն գիտակցելով էլ ար­վեն: </p><p>Իհարկե, ինչպես ասվեց, չի բացառվում, որ մարդկային հանրության առանձին անդամ­նե­րը <strong>անշահախնդի´ր</strong> օգնեն մյուսներին, մանավանդ թույլերին, այսինքն, լինեն <strong>ալ­տ­րուիստ</strong>: Ու իրոք էլ՝ մարդկային հանրություններում միշտ էլ կան այս­պի­սի ալտրուիստ­ներ, ու սրանց թիվը քիչ չի: (Ալտրուիստին էլ անհանգստացնում է այն միտքը, որ կողքինը նեղության մեջ է, ու ալտրուիստն իր ալտրուիզմով վե­րաց­նում է իր այս նեղությունը):</p><p>Բայց ալտրուիստ լինելու պահանջը <strong>պարտադիր չի</strong>: Այսինքն, պար­տադիր չի, որ մարդն անպայման ալտրուիստ լինի, որ համարվի «իսկական» կամ «ընտիր» ու «լավ» մարդ: Երբ մարդկանց որևէ կազմակերպված խումբը (եկեղեցին, պե­տու­թյու­նիստ կամ սոցիալիստ ղեկավարները, կամ քարոզիչնե­րը) տոտալ ալտրուիզմ է պա­հան­ջում, ուրեմն, այդ­պի­սի պահանջից հենց ի´նքը եսասիրական շահ ունի: </p><p>Ալտրուիստն ա´նպայման է տնտեսական մարդ: Բայց անհնար է, որ քաղաքա­կան մարդն ալտրուիստ լինի, որովհետև սրա օգնու­թյու­նը կա´մ բյուջեի հաշվին է, ինչը թալանի արդյունք է, կա´մ կազմակերպված հան­ցա­գործ խմբի ընձեռած հնա­րավորությունների:</p><p>Շեշտեմ, որ եթե մարդկային հանրության անդամը<strong> բացարձակ եսասեր է</strong>, այ­ս­ինքն, իր նեղու­թյունները վերացնելիս, հետամուտ է միայն իր անձնական շա­հին ու ուրիշ­նե­րին իզուր տեղը վնաս չի տալիս, այդժամ<strong><em> </em></strong>այս անդամը<strong><em> </em>լրի´վ է ար­­ժանի մարդ կոչ­վելուն</strong>: Մաթեմատիկոսը կասեր. «Հանրության անդամին մարդ կոչելու հա­մար անհրա­ժեշտ է ու բա­վարար, որ այդ անդամը ուրիշներին չանի ա´յն բանե­րը, ինչը որ չի ուզում, որ ու­րիշները իրե´ն անեն», այսինքն, անհրաժեշտ է ու բա­վարար, որ այդ անդամը ուղ­ղակի հետևի Ոսկե կանոնի այս <strong>նվազագույն</strong> պար­տա­դրանքով ձևա­կերպին (տես նաև 8.2-ը):</p><p>Այսինքն, պարտադիր չի, որ մարդն անպայման անշահախնդիր լինի, որ համար­վի «ընտիր մարդ»: <strong>Մարդկային տարրակա´ն վարքը, շա­հա­խնդի´ր (եսասի­րա­­կան) վարք է</strong>: Ուրեմն, եսասիրական շահախնդրությունը<strong> </strong>մարդու հենց<strong> տար­րա­կան էու­­թյո´ւնն է</strong>:</p><p>Պետության ցանկացած հարկադրանքը կամ միջամտությունը շու­կայական ա­զատ հարաբերություններին <strong>մի´շտ է</strong> <strong>քչացնում </strong>շուկայի անդամների գոր­ծակ­ցու­թյունն ու փոխօգնությունը, ուրեմն, նաև այս շուկայի նյու­թա­կան ու հո­գևոր ար­­տա­դ­րան­քի քանակը ու <strong>մի´շտ է շատացնում</strong> թշվառությունը: Իսկ երբ այս հար­կա­դրանքը կամ մի­ջամ­տու­թյունը որևէ հան­րության վրա երկա­րատև է ու զգալի, սա, ի վերջո, <strong>փլուզո´ւմ է</strong> այդ հան­րու­թյունը:</p><p>Ասվածն ամփոփենք հետևյալ դրույթով: </p><p>Վարչախմբի հարկադրանքից լրիվ ա­զատ շուկան գործակցության ու փո­խ­օգ­նու­թյան ամենաար­դյու­նա­վետ, ամենա­բա­րոյական ու անգերազանց սիս­տեմն է: </p><h2 id="section-41"><a id="_Toc105575986"></a><a id="_Toc175490633"></a><strong><em>6.4 Պատասխանատվությունն ու պարտականությունը</em></strong></h2><p>Մեր ուսյալներին որ թողնես, ժամերով կճառեն «պատասխանատվու­թյան բար­ձըր զգացումով հայրենասեր քաղաքացի դաստիարակելու անհրաժեշտությու­նից»: Այս նույն ուս­­յալ­­նե­րը, հենց տեսնում են, որ արտադրողը կամ վաճառողը բար­ձրացրեց այս կամ այն ապրանքի գինը, բարձրացնողին իսկույն մեղադրում են, թե սա անպա­տասխանատու է, եսասեր է կամ ա­գահ է:</p><p>Ու այս ուսյալները <strong>չեն հասկանում</strong>, որ ազատ շուկայի որևէ ապրանքի <strong>գների բարձրանալն ազդանշան է </strong>այլ արտադրողներին, որ շուկայում այդ ապրանքի պահանջ­ար­կը փոխվել է: <strong>Ազատ շուկան հենց գնային ազդանշաններո´վ է ղե­կա­վարվում ու իմանում, թե ո´ր մի ապ­րան­քի արտադրությունը շատացնի, քչացնի կամ դադա­րեց­­նի</strong>: Ընդ որում, շուկան այս ազդանշաններով ղեկա­վար­վում է <strong>հույժ պատաս­խա­­նա­­տու ու հույժ ազնիվ ձևով</strong>:</p><p>Խոսքը գների այն համատարած աճից չի, ինչի պատճառը, մի´շտ ու ամենո´ւր, փո­ղի կեղծարարության մոնոպոլիստն է, այսինքն, պետական վարչախո´ւմբն է: </p><p>Գների համատարած աճի կամ համատարած թանկության պատճառը<strong><em> </em>արտա­դրված պետական փողը կեղծելն է </strong>(տես 5.6 պարագրաֆը) այսինքն, փողի<strong> ծա­­վալը մեծացնե´լն է: </strong>Սա´ է ինֆլյացիան, ինչի մե­ղա­վորը<strong> միայն վարչա­խումբն է</strong>, ու ինչն արվում է ԿԲ-ի կամ Ֆիննախի կամ ԱԺ-ի մի քանի խարդախ եղանա­կով: </p><p>Մեր ուսյալների կույր հավատն առ վարչախմբի անհրաժեշտու­թյանը երբեք չի թող­­նում, որ իրենք հասկանան, որ գների համատարած աճն էլ ազդանշան է, որ վարչախումբը կա´մ փողն է կեղծել, կա´մ վիթխարի պարտք է արել ու լցրել շուկան:</p><p>Հենց գնային ազդանշաններն են ազատ շուկայի <strong>ապակենտրոն</strong> ղեկավարու­թյան լավագույն ու անգերազանց միջոցը: Իսկ ազատ շուկայի <strong>կենտրոնացրած</strong> սոցիա­լիս­տական ձևը, համարյա միշտ, շուկայական կարգը վերացնում դարձնում է քաոս:  </p><p>Դառնամ հիմնական հարցին: Ի՞նչն է ստիպում, որ ազատ շուկայական հանրու­թյան (այսինքն, կապիտալիս­տա­կան բարոյակարգի) եսասեր անդամը խիստ պա­տաս­խանատու լի­նի իր բոլոր քայլերի համար: </p><p>Ինչո՞ւ է այս եսասեր անդամը հույժ պատասխանատու իր արտադրանքի բարձր ո­րա­կի նկատմամբ: Ինչո՞ւ է սա ձեռից ե­կած ամե´ն  ին­չը անում, որ իրեն համա­րեն իր պարտա­կա­նու­թյուն­ներին խնամ­քով ու անշեղ հե­տևող ազնիվ մարդ: </p><p>Բարոյակարգի անդամի պատասխանա­տվու­թյան ու ազնվության ակունքը կամ մո­տիվը <strong>իր ունեցվածքը պահպանելու ու շա­տացնելու մրցությունն է</strong>: </p><p>Մարդը միշտ ձգ­տում է, որ իր արտադրած այս կամ այն իրը կամ ծառայությունը ուրիշի ար­­­տա­դրա­ծից ոչ միայն վատը չլինի, այլ ավելի լա­վը ու ավելի էժան լինի, որ հենց ի´ր ար­տա­­դրանքն առնեն: Ձգտում է, որ հենց ի´նքը հարստանա: </p><p>Բանն այն է, որ ազատ շուկայի բարոյակարգային հանրության մեջ նույն գոր­ծը անելու իրա­վուն­քը ունի ամեն մի մարդ, <strong>մենաշնորհ արտոնություն չկա</strong>: Ու, քա­նի որ ազատ շուկայում մար­դու արտա­դ­րան­քը գնահա­տո­ղը մի­այն սպառողն է (ոչ թե վերադասը), հենց <strong>ս­պառո´ղն է արտադրո­ղին պար­գևա­տրում կամ պատ­ժում</strong>, տվյալ ար­տա­­դրան­քը <strong>առնելով </strong>(փոխանա­կե­լով) կամ <strong>չառնելով</strong>:</p><p>Պարզ է, որ այս շարժառիթը չի թողնում, որ իրո´ք ազատ շուկա­յում, այսինքն, ա­ռանց վարչախմբի (ուղղակի կամ ստվերային) հովանավորության կամ միջա­մը­տու­­­­թյան, մարդկային որ­ևէ արարմունքը <strong>անընդհատ</strong> մնա մենա­շնոր­հային: </p><p>(Հնա­րավո´ր է, որ որևէ ապրանքը <strong>ժամանակավոր</strong> լինի մենաշնորհային):</p><p>Ազատ հանրության ամենայն արտադրանքի կամ ծառայության հս­կողը <strong>նորին մեծություն գնո´րդն է, սպառո´ղն է</strong>: Ու ազատ շուկայի <strong>միակ անողոք հսկիչն ու տեսուչը հենց սպառո´ղն է</strong>, ու ոչ թե պետերի ողջ վարչախում­բը կամ պե­­տե­րի ինչ-որ մի մասնակի խումբը, կա´մ մի ինչ-որ նախարարությունը, կա´մ գների պե­տական մի կոմիտեն, կա´մ ինչ-որ մի հանձ­նաժողովը, կա´մ ինչ-որ մի պետը: </p><p>Սրա համար էլ ազատ շուկայում նորին մեծություն սպառողի բացարձակ գերա­կա­յու­թյունը ստի­պում է, որ ա´յն արտա­դրու­թյուն­ները, որոնք թանկ են կամ ան­որակ, ա´ն­պայման էժանանան ու դառնան որակով: </p><p>Իսկ այն ապրանքները, որոնք սպառողին պետք չեն, <strong>ուղղակի վերանան</strong>, այսին­քըն, ս­պա­ռո­ղը <strong>պատժում է</strong> սրանց – ս­րանց արտադրան­քը <strong>չառնելով</strong>: </p><p><strong>Նորին մեծություն սպառողի</strong> անշեղ ու անողոք բծախնդրությու­նը ապրանքի որակի ու գնի նկատմամբ ստիպում է, որ ար­տա­դրողը մի´շտ <strong>լինի պա­տասխա­նատու</strong>, ու միշտ <strong>հույժ բա­րեխիղճ կատարի</strong> իր պարտականությունները, թե չէ՝ սպառողը <strong>չի առնի</strong> տվյալ ապրանքն ու սրանով <strong>կսնան­կաց­նի</strong> իրեն:</p><p>Ուրեմն, զուտ կապիտալիստական (կամ բարոյակարգային, լրիվ ազատ) շուկա­յում ծաղկում ու բարգավա­ճում ու հարստանում են <strong>միայն ա´յն արտա­դ­րու­­թյուն­ներն ու ծառայությունները</strong>, որոնց տերերը<em> </em><strong>խիստ</strong> պատաս­խա­նա­տու են,<em> </em><strong>բա­րե­խիղճ ու ազնիվ</strong>, քա­նի որ մի­այն սրա´նք են «սիրելի» սպա­ռո­ղին: Սա է նաև այն պատճառներից մեկը, որ ես ազատ շուկայական (կապիտալիստական) կարգն ան­վանում եմ բարոյակարգ:</p><p>Ազատ շուկայի անդամին պարգևավճարը տալիս է <strong>մի´միայն </strong>սպա­ռո´ղը (այ­ս­ին­քն, <strong>միմիայն </strong>սպառո´ղն է առնում սրա արտադրանքը կամ ծառա­յու­թյու­նը), իր ա­զատ կամ­­քով: Երբ շուկայի այսպիսի մի արարիչ անդամը հարստանում է, հարս­տա­նում է միմի­այն <strong>սպա­ռողի´</strong> կամքով ու ողորմածությամբ: Ու, ինչ էլ որ ասեն Մարքսն ու բոլո´ր սոցիալիստները, <strong>սա ա´նպայման է արդար</strong>: </p><p>Ի հակադրություն այս կարգի, որևէ պետի պատասխանատվության <strong>միակ</strong> ա­կուն­քը ոչ թե բարիք ստեղ­ծելո´վ իր մասնավոր սեփականությունը շա­տաց­նելն է (սա մեծ մա­սամբ օրենքով արգելված է չի­նովնիկին), այլ <strong>նախ – իր վե­րա­­­դասի բա­­րե­հաճու­թյունը կորցնելու վախը</strong>, հետո – <strong>իր իսկ կարիերայի ա­պա­­հո­­վու­թյու­նը</strong>, ու նաև ապա­կան (վախվխելով) փող շորթելու առիթ ստեղծելը:</p><h2 id="section-42"><a id="_Toc175490634"></a><strong><em>6.5 Վստահությունն ու գործակցությունը</em></strong></h2><p>Եթե մեր շարքային ուսյալին հարցնես, թե արդյոք ինքը գիտի՞, թե ինչ դեր ունեն այն­պիսի հասարակ թվացող բաները, ինչպիսիք են՝ <strong>մարդկային բարոյակա­նու­թյու­­նը, մարդկային սխալականությունը, ու մարդկային վստահությունը</strong>, ե­րևի վիրավոր­վի ու մտածի, որ հարցնողը կասկածում է իր ին­տե­­լեկ­տի վրա: Բայց այս պարագրաֆը կարդալուց հետո այդպիսի ուսյալը գուցե այլևս չվիրավորվի:</p><p>Իրոք, եթե Ռոբինզոն Կրուզոն մի հրաշքով հենց իր կղզում ծնվեր ու մի հրաշքով չմեռ­ներ ու մե­­ծա­նար, բա­րո­յա­կա­նու­թյան ու վստահության, փոխանակելու, գոր­ծակ­­ցե­­լու ու փոխօգ­նու­թյան հաս­կա­ցություն­նե­րից գա­ղա­փա´ր չէր ունենա, որով­հետև սրանք մի­միայն հան­րություն­նե­րի´ մեջ են ա­ռա­ջանում:</p><p>Եթե հանրության բարոյական հիմնական նորմերն ու սրանցից բխող մնա­ցած նորմե­րը չլինեին, բնա­կան է, չէր առաջանա նաև մեր այն համոզմունքը, որ սրանք համարյա միշտ են գոր­ծում, ու սրանք մեզ բնական ու ի վերուստ տրված չէին թվա: </p><p>Այդժամ, <strong>մարդ արարածը վստահություն կոչվածը չէր ուենա</strong>:</p><p>Այսինքն, մարդ արարածը վստահ չէր լինի, թե իր պես մի ուրիշին հանդիպելիս, այս ուրիշն ինչպե´ս կվերաբերվի իրեն. բարի՞, թե՞ չար, կկծի՞, թե՞ չէ, կխփի՞ իրեն, թե՞ կժպտա, կսպանի՞ իրեն, թե՞ կխնայի:</p><p>Այս մարդը բացարձակ չէր իմանա, թե ինչպես վարվի իրեն հանդիպած մի ուրիշ մարդու հետ, ու ոչ մի ուրիշ մարդու չէր վստահի: Կնշանակի, հենց նորմերի գոյու­թյո´ւնն է թույլ տալիս, որ ուրիշին վստահելու ռեֆլեքսն ա­ռաջանա: </p><p>Ու հենց այս վստահությունն է թույլ տա­լիս, որ հա­մարյա անսխալ ու մի «բնազ­դային» ռեֆլեքսի մակարդակով գու­շակենք, թե դի­մացի անծանոթն իրեն ինչպես կպահի, եթե հետը որևէ առնչություն ունենանք (կամ երբ նույնիսկ չենք ու­նե­նում, երբ ուղղակի իր կող­քով անց ենք կենում):</p><p>Թող ընթերցողը փորձի պատկերացնի այնպիսի մի հանրություն, ինչի բոլոր ան­դամ­ներն իրար բացարձակ չեն վստահում, ու կհամոզվի, որ իր մտքով անգուշա­կելի գազանների քաոսային հանրությունից բացի ուրիշ ոչ մի բան չի անցնում:</p><p>Նույնիսկ գազանների ոհմակների մեջ է վստահության պես մի բան գործում: </p><p>Չմոռանանք, որ մարդ դառնալը սովորովի է, ու սովորովի է՝ հենց նորմերը յու­րաց­նելով: Ուրեմն, վստահելն է´լ է սովորովի (տես իմ «<strong>Պետությունը</strong>...»): </p><p>Թե´ շատ փոքր երեխաներին, թե´ կենդանիների ձագերին պաշտպանում են սը­րանց ծնողները, սրա համար էլ այս փոքրիկները սկզբում չարը չեն ճանաչում, ճիշտ ինչպես որ չեն ճանաչում կրակը, ինչպես որ սկզբում չգիտեն, որ կրակը վառում է: Հանդի­պեն, կճանաչեն, կխրատվեն ու կսովորեն: </p><p>Տիպական է, որ մեկ-երկու տարեկան մանուկը (շատ անգամ՝ ևս մեկ-երկու տա­րի էլ) չի իմանում, թե սուտն ի´նչ է: Չի իմանում, որովհետև արդեն վա­ղուց է սո­վո­րած լինում, որ իր ըն­տա­նիքի անդամները ու սրանց բոլոր ասածնե­րը լրի´վ են վըս­տա­հելի:</p><p>Ես չեմ խոսում, օրինակ, փող պարտք տալու վստահությու­նից: Ես խոսում եմ ա´յն վստահությունից, ինչը թույլ է տալիս, որ մենք, <strong>քիչ թե շատ</strong>, գու­շա­կենք ան­ծա­նոթի վարքը հանրության մեջ՝ փողոցում, հերթերի ու տրանսպորտի մեջ ևն: </p><p>Թող ընթերցողը պատկերացնի, որ բարձրանում է ավտոբուս, դուռը փակվում է, ու հանկարծ ինքը տեսնում է, որ մարդկանց փոխարեն ավտոբուսը լիքը կովկաս­յան գամփռ է: Կարո՞ղ է այս ընթերցողը վստահ լինի, որ այս գամփռների վարքը նման կլինի մարդ­կանց վարքին, կարո՞ղ է այս ընթերցողն այս գամփռներին վստա­հի նույն այն ձևով, ինչպես որ ինքն է միշտ վստահում մարդկանց: </p><p>Դե հիմա էլ թող ընթերցողը պատկերացնի, որ առավոտը տնից դուրս է գալիս ու տեսնում է, որ մարդկանց տեղը միայն այս գամփռներն են: Կարո՞ղ է ընթերցողը սրանց վստահի: </p><p>(Նման մի բան պատահում է, երբ առաջին անգամ դատապարտվածը բանտ է ընկ­նում, որտեղ մարդկային սովորական նորմերի փոխարեն ուրիշ՝ «գողական» նոր­մեր են գործում: Առաջին անգամ դատապարտվածը, շատ շուտ, արդեն չի վըս­տա­հում ոչ մեկին: Սա շատ դիպուկ է ձևակերպված կալանավորների հայտնի դը­րույթ­նե­րում. «Մի´ հավատա, մի´ խնդրի, մի´ վախեցի»: (Այս վերջինը նշանակում է. «Վախըդ զսպի´»):</p><p>Այնինչ, մենք հասարակության մեջ թե´ հավատում ենք, թե´ խնդրում ենք ու չենք վախենում: Մարդկային վստահությունը (նաև վախն ու զգուշությունը ևն) գե­­նե­րով չեն ժա­ռանգվում: Սրանք սովորովի են:</p><p>Նորմերի գոյությունն արդեն, անկախ այն բանից, մարդը գիտակցում է ս­րանց գոյությու­նը, թե չէ, երաշխիք է, որ հնարավոր լինի, որ մարդիկ իրար վս­տա­հեն: Ճիշտ այնպես, ինչպես բնա´զդն է երաշխիք, որ երեխան մատը կրակից հետ քաշի, առանց գիտակ­ցե­լու իր մարմնի ֆիզիոլոգիայի ու անատոմիայի գոյու­թյու­նը:</p><p>Եթե հանրության անդամները չվստահեին բարոյական նորմերի հաս­տատուն գործունեությանը, գործակցությունն ու փոխ­օգ­նու­թյունն անհնար կլիներ, ու սա նաև անհնար կ­դարձներ հան­րա­յին որևէ տն­տեսվարությունը:</p><p>Ու եթե վստահության ինստիտուտը չլիներ, չէր առաջանա բանկային գործը, ուրեմն, նաև թուղթ փողը: Այս երկուսն էլ հիմնված են հենց վստահությա´ն վրա: </p><p>Վարչախմբի փողային ու այլ նենգ խարդախություններն ու թալանը հնարավոր են մի­միայն այն պատճառով, որ ժողովուրդը վստահում է սրանց անհրաժեշտ գո­յու­թյան արդարացիությանը: Չլիներ ա´յս վստահությունը, չէին լինի նաև պետերի այս խարդա­խություն­ներն իրագործող վարչախմբային բոլոր հիմնարկները: </p><h2 id="section-43"><a id="_Toc105575992"></a><a id="_Toc175490635"></a><strong><em>6.6 Անուղղակի փոխանակությունն ու փողը</em></strong></h2><p>Մեր «միջին» ուսյալը, բացարձակ չհասկանալով, որ փողի հայտնագործությունը մեր քաղաքակրթության ամենահանճարեղ հայտնագործություններից մեկն է, ին­չը հույժ հեշտացնում է ապրանքների փոխանակությունը (ուրեմն, նաև մարդկա­յին գործակցությունն ու փոխօգնությունը) ու, կրկնելով մեր «իմաստուն» գրող­նե­րին ու սոցիալիստներին, հայտարա­րում է. «Փողը չարիք է»:</p><p>Սրա համար էլ անցնենք փողի էության քննարկությանն ու ցույց տանք, որ ճշ­մարիտ ու իսկական փողը ա´յն<em> </em>կատարյալ<strong> բարի </strong>միջոցն է<em>, </em>ինչը խիստ հեշ­տաց­նում է այլ բարիքների ու ծառայությունների կամավոր փոխանա­կու­թյու­­­­նը, ինչ­պես նաև մարդկային գործակցությունն ու փոխօգնությունը: </p><p>Փողի առումով<strong><em> </em></strong>միակ իսկական ու ճշմարիտ չարիքը իրեն պե­տություն հռչակած <strong>վարչա­խո´ւմբն է</strong>, որովհետև, ինչպես արդեն ասվել է, հենց սա´ է, որ միշտ ու մի քանի խո­րա­մանկ ձևով <strong>կեղծում է փողն ու խաթարում է</strong> արարող մարդկանց թե´ փոխա­նա­կությունը, թե´ գոր­ծակ­ցու­թյունը, թե´ փոխօգնությունը: </p><p>Փողի այս կեղծարարների ողջ արարմունքը արդարացնողն էլ հենց մեր ուսյալնե­րի ա´յն մեծագույն ու միամիտ մասն է, ով մտածում է, թե թանկության պատճա­ռը արտա­դրողի ու վաճառողի ագահությունն է ու, հենց սրանով, դառնում է փողի կեղ­ծարարների ակամա հանցակիցը:</p><p>Փողի էությունը առաջին մոտավորությամբ հասկանալու համար պատկերաց­րեք, որ Գեղջաստանում մի մարդ, ի վերջո, հասկանում է, որ մուրճի ու ատամնա­բույ­ժի ծառայության ապրանքային <strong>ուղղակի փոխանակությունը</strong> խիստ է ան­հար­մար, ու ասում է.</p><p>– Եկեք մի պահեստ սարքենք, մեկիս ընտրենք պահեստի վարիչ, ու այս պահեստի մե­ջը դնենք 100 զույգ կոշիկ, 100 հատ մուրճ, 100 հատ շալվար, 100 կիլո ցորեն ևն, ևն, ևն, այսինքն, այս պա­հին ար­տա­դրվող հնարավոր ամեն ինչից: </p><p>Հետո, քանի որ <strong>արդե´ն </strong>գի­տենք, թե մեր ապրանքները ի´նչ հարաբե­րու­թյամբ փո­խա­նակենք, դրանց բո­լորի գումարին համապատասխան, <strong>ոչ ավել, ոչ պակաս</strong>, մաքուր ոս­կուց փոք­րիկ կլո­րակ­ներ սարքենք, մեկ գրա­մանոց, երկու գ­րա­մա­նոց, երեք գրամանոց ևն, ա­նուն­­ներն էլ դնենք փող, այնպես, որ ա­մեն մեկս մի բան առնելու համար այսքան դռնե դուռ չընկ­նի:  </p><p>Իսկ ով որ էլ ոսկի փող ունենա կուտակած, թող <strong>ինքն է´լ իրավունք ունենա </strong>այս կլորակներից սար­քի, բայց մաքուր ոսկուց ու ճիշտ մեկ գրամանոց, ճիշտ երկու գրա­մա­նոց ևն: </p><p>Ու, որովհետև <strong>ոսկին է´լ է բոլորիս համար ցանկալի ապրանք</strong>, այդ­ժամ ամեն մեկս էլ կարող է իր ու­զած պա­հին այդ փողը բերի պահեստը ու այդ ոսկի փո­ղը փո­խի իր ուզած ապրանքով, կամ իր ապ­րանքը փոխի այդ ոսկի կլորակներով: </p><p>Չունեվորն էլ թող դառնա վարձու բանվոր, ու իրան էլ իր աշխատանքի դիմաց ապ­րանքի տեղը ոսկի փող կտան, ու սա էլ այդ փողը կփոխի ապրանքով:</p><p>Ու բոլորն էլ համաձայնում են ու այս ձևով փող են ստեղծում, որ ապրանքներն ու ծառայություններն <strong>անուղղակի </strong>փոխանակեն, փոխանակեն փողի´<strong> մի­ջո­ցով </strong>կամ փողի´<strong> միջնորդությամբ</strong>: </p><p>Ու թե´ առևտուրն է ա­ն­ասելի հեշտանում, թե´ արտադրությունն է շատանում (որովհետև մարդիկ էլ իզուր ժամանակ չեն ծախսում, որ, իրենց ապրանքը շալակ­ներին, դռնեդուռ ընկնեն), թե´ աշխատանքի բաժանումն է բարգավաճում: </p><p>Ու գեղջաստանցիները շատ արագ են համոզվում, որ այս նոր, այս անուղղակի փոխանակության տեխնոլո­գիան ուղղակի մի հանճարեղ բան է: </p><p>Սա փողի առաջանալու ու դերի շատ պրիմիտիվ, մոդելային բացատրությունն է: </p><p>Այսօր հաստա´տ է հայտնի, որ <strong>փողը առաջացել է առանց մարդկանց որևէ գի­տա­կից ծրագրի<em> </em></strong>կամ <strong>ժո­ղո­վի</strong>, առաջացել է ինքնին, սպոնտան ու պա­­տահա­կա­նությունների մի չափազանց եր­կար շարանով ու չա­փազանց «խու­ճուճ» ու ոլոր-մոլոր ընթաց­քով: </p><p>Տարբեր տեղերում ու տարբեր ժամանակ փողի դերը վերցրել են տն­տեսական ա´յն (սակավ) բարիքները, որոնք հարմար են եղել փողի դերին, այսին­քն, <strong>ան­պայ­ման ԱՐԴԵՆ բոլորի համար ընդունելի ապրանք են եղել</strong> (այս թավատառը Մի­զե­սի ռեգրեսի թեո­րեմն է): </p><p>Այսպիսի փող-ապրանքները նախ <strong>այնքան են սակավ, որ սրանց արժեքը հա­մար­յա հաստատուն է: Սրանց փոքր քանակի արժեքը բարձր է: Սրանք ծա­վա­լով քիչ են, հեշտ բաժա­նե­լի են, համարյա չմաշվող են, հեշտ կրելի են, հեշտ ճա­նաչելի են, ու այն­քա´ն են հեշտ գործածելի, որ մա­նու­կն է´լ կարող է գոր­ծա­ծի: Ու սրանք դժվար կեղծելի են, հույժ ցանկալի են, փչացող չեն</strong> ևն: </p><p>Այս հատկությունները, այս կամ այն չափով ունեն կամ ունեցել են բոլոր ազնիվ մետաղները: Մասամբ նաև թանկագին քարերը, որոնք չափազանց են սակավ ու միշտ են ցան­կալի: </p><p>Բայց այս հատկությունների մի մասն ունեցել են նաև ուրիշ սակավ ու ցանկալի տնտեսա­կան բարիքները, օրինակ, աղը, Հեռավոր Արևելքի համեմունք­նե­րը, Օվ­կիա­նայի կղզիներում – հատուկ խեցինե­րը, իսկ 1940-ական հետպատե­րազ­մ­յան Գեր­­մա­նիայում – ամերիկյան սիգարեթը ևն, ևն: </p><p>Իսկ թե տնտեսական բարիքներից ո´ր մեկը կհամարվի ամենաթանկը, զուտ պա­տահական բան է: Օրինակ, Ամերիկայի բնիկները (ըստ Զենոն Կոսիդովսկու) հաս­պիսը (յաշման) ադամանդից ավելի թանկ էին համարում, երկաթն ավելի թանկ էր, քան ոս­կին ևն:  </p><p>Փողը <strong>հույժ հեշտացնում է փոխանակությունը</strong>, որովհետև դարբին Պետրոսն այ­­լևս ստիպված չի, որ իր մուրճերը վերցնի, գնա քաղաք ու մուրճի հրատապ կա­րիք ունեցող ատամնաբույժ ու կոշկակար ճարի: </p><p>Մուրճ վերցնելու փոխարեն Պետրոսն արդեն կվերցնի հարկավոր փողը (մի քա­նի ոսկե կամ արծաթե դրամ) ու կգնա ատամնաբույժի ու կոշկակարի դուռը: </p><p>Սրանք էլ հաճույքով կփոխանակեն իրենց ծառայություններն այս մետաղա­դը­րամ­­նե­րի հետ, որովհետև սա իրենց համար է´լ է չափազանց ձեռնտու: Ու քանի որ հնարավոր է, որ, օրինակ, պղնձի կամ նիկելի ձույլերից փողի մանրն էլ սարքվի, Պետրոսն էլ իր ուզած կոճակն առ­նե­լու հնար կունենա ու կոշիկն էլ կտա փինայի:</p><p>Փողն ու սրա վրա հիմնված գները անսահման շատացնում ու հեշտացնում են <strong>գիտելիք-ին­ֆոր­մա­ցիա­­յի առավելագույն արագությամբ տարածվելն ու սրա միջոցով շուկայի ինքնաղեկավարությունն </strong>ու աշ­խա­տան­քի բաժա­նումը<strong> </strong>ու հը­նար են տա­լիս, որ (ըստ էության) անսահման քանա­կով նոր մասնագիտություն, նոր արհեստ ու նոր ծառայություն առաջանա:</p><p>Փողը հնար է տալիս, որ ոչ միայն ապրանքներն ու ծառայություն­ները անասելի հեշտ ու արագ փոխանակվեն, այլև ու ըստ էության, հեշտացնում է մարդ­կային ա­մե­նայն գործակցությա´ն ու իրար օգնելու պրոցեսների´ փոխանա­կու­թյունը:</p><p>Փողը թույլ է տալիս, որ «կուտակես» փչացող ապրանքի (օրինակ, պանրի) ցան­կացած քանակը, ընդ որում, ինչքան ասես երկար ժամանակով: Ինչպե՞ս: Ուղղակի, ապրանքը կուտակելու ու պահելու փոխարեն, մարդը կկուտակի հենց փողն ու իր ուզած պահին կառնի այդ ապրանքի իր ուզած քանակը:</p><p>Նշանավոր տնտեսագետ Լեոնարդ Ռիդը մի փոքրիկ, բայց գողտրիկ էսէ ու­նի, «Ե´ս, Մատի´տս» (Leonard Reed, “I, Pencil”) վերնագրով, ինչով նկարագրում է, թե ԱՄՆ-ի արտադրած մի մատիտը սարքելիս, քանի´-քանի´ երկրի ա­ռան­ձին մասնա­գետն ու հումքն է մասնակից այս պրոցեսին: Ռիդի այս գործը հրա­շալի է ցուցա­դրում, թե մեր այսօրվա քաղաքակրթությունը աշխատանքի բաժան­ման ինչ մի բարդագույն, ինչ մի ֆանտաստի´կ բարդության է հասել: </p><p>Տարեցները թերևս ամենաճիշտը գնահատեն, թե աշխատանքի այս բա­ժանումն ինչքան է բարդացել վերջին 60 տարում, մանավանդ կոմպյուտեր­ների ու ինտեռնե­տի սպոնտան առաջանալու պատճառով:  </p><p>Եթե փողը հանկարծ վերանա, <strong>իսկույն</strong> կվերանա աշխատանքի ու գիտելիք-ին­ֆորմացիայի այս համաշխարհա­յին բա­ժա­նումն ու փոխօգնություն-գործակ­ցու­թյունը, ու նաև մեր այս ողջ քաղաքա­կրթու­թյունը: </p><p>(Ըստ էության, պետերի այսօրվա հանրությունները, այսինքն, վարչախմբերը, ի­րենց փու­­չիկ փողերի վիթխարի քանակներն անընդհատ տպելով, մեր քաղաքա­կրթու­­թյու­նը ան­դո´ւնդ են տանում):</p><p>Ազատ շուկայում փողը ընդա­մե­նը փոխանակությունը, գործակցությունն ու փո­խօգնությունը, այսինքն, շուկայի ինքնաղեկավարությունը հեշտացնող միջոցը կամ միջնորդն է, ինչը նաև <strong>խիստ հեշտաց­նում է</strong> արտադրողների ու ծառայու­թյուն մատու­ցող­ների մր­ցու­թյու­նը: </p><p>Ազատ շուկայի մրցությունը, ինչն արվում է փողի անսահմանափակ քանակների հետևից ընկնելով, ինքնին, նոր տեխնոլոգիաների հայտնագործու­թյան ամենա­հզոր ազդա´կն է, ամենահզոր մոտի´վն է: </p><p>Հետո, հենց այս մրցությունն է, որ ստիպում է արտադրողին ու սպասար­կո­ղին, որ անպայման ձգտի ուրիշներից ավելի որակովին ու ավելի էժանին: Սպառո­ղի ու­զածն էլ հենց առավել որակյա´լն ու առավել էժա´նն է: Ուրեմն.</p><p><strong>Ազատ</strong> շուկայում <strong>փողին հետամուտ եսասերները սպառողին (այ­ս­­ինքն, բո­­­լոր-բոլորին), պաշտպա­նում են<em> </em>թանկանալուց ու անորակից</strong>:</p><p>Սպառողն այս անցանկալի երևույթներից անպաշտպան է մնում միայն ա´յն ժա­մանակ, երբ վարչախմբերն «օդից» փող են տպում, կա´մ կրճատում են շուկայի ա­զա­­տու­թյունը, կա´մ իրենց զանազան ուղղակի ու անուղղակի հարկերով, ռո­ճիկ­նե­­րի նվազագույն ու գների առավելագույն շեմերով միջամտում են շուկային: </p><p>Միամիտ սպառողն էլ կարծում է, թե թանկության մեղավորը փողի տենչն է, փող կուտակելու մարմաջն է, վաճառողի կամ արտադրողի ագահությունն է: </p><p>Ուրեմն, փողի ինստիտուտն այսօր­վա ֆան­­­տաս­տիկ բարդ ու զար­մանահրաշ քաղաքակր­թու­­թյան<strong> ամենախոշոր </strong>հայտ­­նա­­գոր­ծու­թյուն­նե­րից մեկն է: </p><p>(<strong>Ամենախոշոր հայտնագործությունը –</strong> <strong>մասնավոր սեփակա­նու­թյան ու սը­րա ան­ձեռնմխելության հայտնագործությունն է</strong>, ինչը հենց <strong>հիմ­­նա­կան բա­­­րո­յա­կան նորմն է</strong>, քանզի սրանից են բխում բարոյականու­թյան մնացած նոր­մե­րը):</p><p>Ուրեմն, կոպիտ սխալ է, թե փողը չարիք է: Տեսանք, որ իսկական փողը, այսինքն, ապրանքով (ոսկով) ապահովված փողը, <strong>փոխանակության, գործակ­ցության ու փոխօգնության ու բարիք կու­տա­կելու սքանչելի միջոցը կամ միջնորդն է</strong>: </p><p>Կնշանակի, քանի որ անհնար է, որ բարիքն ու ծառայությունը չարիք լինեն, ու­րեմն, անհնար է նաև, որ իս­կական փողը չարիք լինի: </p><p>Մի՞թե ակնհայտ չի, որ ցորենը, մուրճը, շալվարը, մածունը, կա­թը, միսը, փոխա­նակությունը, գոր­ծակ­ցությունն ու փոխօգնությունը չարիք չեն:<strong> </strong></p><p><strong>Չարիքը</strong> <strong>փողը ան­­պատիժ կեղ­ծող­նե´րն են</strong>: </p><p>Իսկ փողը անպատիժ կեղծելու մոնոպոլիստները<strong><em> </em>միմիայն իրենց պե­տու­­թյուն հռչակող պետերի ան­հսկելի ու անպատիժ վարչախմբե´րն են</strong>: </p><p>Բայց մի՞թե ուսյալնե´րը չեն, ովքեր ամենայն կրքով քարոզում են փողը կեղ­ծող վարչախմբերի´ պարտադիր անհրաժեշտությունը: Ուրեմն, մեր ուսյալները, թե­կուզ ակա­մա ու թեկուզ իրենց տգիտության պատ­ճա­ռով, փող կեղծողների հան­ցա­կիցներն են:</p><p>Այս անգամ էլ ի՞նչ ասենք մեր այս բազում-բազում «վարչախմբային» տն­տե­սա­գետի´ մասին: Մի՞թե սրանք այս շարադրանքի էությանը ծանոթ չեն: Եթե ծանոթ են, ինչո՞ւ են լռում, չէ՞ որ լռելով դառնում են փող կեղծող­ների <strong>ԳԻ­ՏԱԿԻՑ հան­ցակից­ները</strong>: Իսկ եթե ծանոթ չեն, էլ ի՞նչ տնտեսագետ են:</p><p>Խոսենք, ուրեմն, փող կեղծելուց ու կեղծողներից:</p><h2 id="section-44"><a id="_Toc105575993"></a><a id="_Toc175490636"></a><strong><em>6.7 Փողը կեղծելը</em></strong></h2><p>Նորից գանք Գեղջաստան:</p><p>Երբ որևէ ապրանքը (օրինակ, ոսկին) <strong>արդեն</strong> համարվում է փող, մի քանի սցե­նար է հնարավոր:</p><p>1. Մեկ կամ երկու անազնիվ գյուղացի իր ոսկեդրամների ոսկուն մի քիչ պղինձ է խառ­նում (պղինձը, ոսկու համեմատ, շատ էժան է), որ իր ձեռի փողի քանակը շա­տացնի ու հա­մա­գյուղացիներից ավել բարիք շորթի: </p><p>Բայց, վաղ թե ուշ, խաբեությունը կբացվի, ու գյու­ղի մարդիկ այս խաբեբայի հետ էլ առևտուր չեն անի (ու գուցե իրեն էլ պատժեն): Այս անգամ տու­ժողը, ի վերջո, մի­այն այս խաբեբան կլինի:</p><p>2. Գյուղի պահեստապետը, այս խաբեության բացվելուց հետո, համոզում է գեղ­ջաստանցիներին, որ փողը կեղծելու այս դեպքերը չեն վերանա, եթե ոսկեդրամ­նե­րի արտադրության ու հսկողության <strong>մենաշնորհ</strong> չհաստատվի: </p><p>Հետո էլ համո­զում է բոլորին, որ այս մենաշնորհն էլ պիտի տրվի<strong> հենց իրե´ն, այս պահես­տա­պե­տի´ն</strong>, որովհետև ինքը, ախր, բացառիկ ազնիվ է ու ան­կաշառ: </p><p>«Ընդ որում», ասում է այս պահեստապետը, «պարտադիր պայման պիտի լինի, որ <strong>իր<em> </em></strong>{այսինքն, պահեստապետի}<strong><em> </em></strong>գործունեությունը հսկելու իրավունքը<strong> ոչ մե­կը չպիտի ունենա</strong>, որովհետև իրեն հենց գյուղացինե´րն են ընտրել, իսկ գյուղա­ցինե­րի ընտրության արդարությունը ամեն կասկածից վեր է»:  </p><p>Դյուրահավատ գյուղացիները համաձայնում են: Պահեստապետն էլ, իր համար օգնականների մի «բանակ» է վարձում (իհարկե, գյուղացիների հաշվին)  ու <strong>ստեղ­ծում է պետերի վարչախումբը</strong>, այ­սին­քն, պետերի<strong> ի­րե´ն </strong>հնազանդ ու իր կամա­կա­տար հանրությունը, բայց գյուղացիներին համոզում է, որ սրանք հենց գյուղա­ցիների´ վարձու ծառաներն են:</p><p>Հետո այս պահեստապետը զանազան ուղղակի ու զարտուղի ձևերով (օրինակ, ռո­ճիկներով, պարգևավճարներով, արտոնություններով ևն) կաշառում է Գեղջաս­տանի բոլոր թերթերին, բոլոր գրողներին, ժուռնալիստներին ու հեղինակներին, ու­սուցիչներին ու բոլոր հեղինա­կա­վոր ուսյալ մարդ­կանց: </p><p>Ու սրանք անընդհատ ու ամեն առիթով քարոզում են, թե այս պահես­տա­պետն աշխարհի ամենաազնիվ մարդն է ու ողջ աշխարհում, պահեստա­պե­տ­ից բա­ցի, ոչ մեկը գյուղացիների շահի մասին չի մտածում, ու որ այս պահեստապետը, ճիշտն ասած, իրենց հորից էլ է հոգատար, ու հենց իրենց սուրբ ու հարազատ հայրն է: </p><p>Ու այս պահեստապետը համոզում է, որ Գեղջաստանի անվտանգության, առող­ջա­պահության ու մանուկների կրթության մենաշնորհն էլ տան իրեն (իհարկե, որո­շակի հարկի դիմաց): </p><p>Ու երբ սա ստանում է այս իրավունքները, կրթությունը սարքում է հարկադիր, որ իրեն փառաբանող քարոզի հիպնոսից ոչ մե­­կը չխուսա­փի –<strong> հենց մանկուց</strong>:</p><p>Հետո էլ, այս նույն միջոցով, ստիպում է, որ սրանք համոզեն ողջ Գեղջաստանի ժողովրդին, որ պահեստապետի ու սրա վարչախմբի ամեն մի քայլը միայն ու միայն Գեղջաստանի ժո­ղովրդի բարօրության համար է արվում:</p><p>Դյուրահավատ գեղջաստանցիներն էլ բացարձա´կ են մոռանում, որ մի ժամա­նակ ո´չ այսպիսի «հարազատ հայր» ունեին, ո´չ ձրիակեր ու ագահ պետերի խումբ, ոչ է´լ պետական պար­տադիր կրթու­թյուն: </p><p>Ու մոռանում են, որ այդ հին-հին օրերին հիանալի էին յոլա գնում առանց պե­տա­յին «ծա­ռաների» այդ հսկա բանա­կի, ում հիմա պիտի հենց իրե´նք պահեն, պի­տի պա­հեն հենց <strong>պահեստա­պե­տի ու իր կամակատար­ների սահմանած</strong> բազում ու ան­ընդհատ շատացող բռնի հարկ ու մաք­սով: </p><p>Ու դյուրահավատ գեղջաստանցիները, իրենց անցյալի փառավոր ազատությու­նը մոռացած (ու իրենց արդեն ճորտական հոգեբանությամբ) ան­կեղծ մտածում են, որ եթե ձրիակեր պետերի այս վիթխարի խումբն ու «հարազատ հայրը» չլինեն, իս­կույն ավազակային քաոս կսկսվի, ու իրենք էլ իս­կույն կկործանվեն:</p><p>Ու պահեստապետը, տեսնելով, որ ժողովուրդն իրեն լրի´վ է հավատում, ոս­կի ու արծաթ փողին պղինձ, նիկել ու ուրիշ էժան մետաղ է խառնում ու նախկին փողը կեղ­­ծում է ու կեղծածը սկզբում թաքուն տալիս է <strong>միայն</strong> իրեն սատարող գյուղացի­ներին ու իր կամակատարներին: </p><p>Սրա հետևանքները հեշտ հասկանալու համար նախ պիտի իմանանք պահես­տա­պե­­տի հաջորդ ու ամենավիթխարի խարդախության էությունը:</p><p>Մի օր այս պահեստապետը գլխի է ընկնում, որ ոսկի փողի տեղը որոշակի հարա­բերությամբ թուղթ փող սարքի ու սա փոխանակի մարդկանց ձեռի ոսկու հետ: </p><p>«Բայց», ասում է պահեստապետը, «ա´յն պայմանով, որ թուղթ փողի ուզածդ տե­րը ցանկացած պահին իրավունք ունենա իր ձեռի այս  թուղթ փողը, արդեն ո­րոշ­ված հարաբերությամբ,<strong> փոխի մաքուր ոսկե փողով»</strong>: </p><p>Ակնհայտ է, եթե այս պայմանը<strong> սրբությամբ կատարվի</strong>, Գեղջաստանի առև­տրին ու տնտեսությանը <strong>ոչ մի վնաս չի հասնի</strong>: </p><p>Հետո էլ այս պահեստապետը, Գեղջաստանի իր մի քանի հարուստ ա´յն հա­մա­խոհի հետ միաբան, ովքեր վախենում են նոր հանդես եկած մրցակիցներից, որո­շում է – գեղջաստանցիներից <strong>խլի</strong> սրանց ձեռի ողջ ոսկին ու ար­ծաթը ու այլ­ևս չը­թողնի, որ որևէ մեկը թանկարժեք մետաղի զգալի քա­նակություն ունենա: </p><p>Սրա համար էլ օրենք է հռչակում, որ բոլոր-բոլոր գյուղացիները, հանուն իրե´նց իսկ բարօրության, պիտի իրենց ունեցած թակարժեք մետաղադրամներն ու մե­տա­­­ղի քանակները հանձնեն պետությանն ու փոխարենը թուղթ փող ստանան:</p><p>Հիմա ենթադրենք, թե սրանից հետո գեղջաստանցիների ձեռը ոսկի փող չի մնա­ցել ու մի երկու հարց տանք:</p><p><strong>ՀԱՐՑ 1</strong><em>. </em>Ասենք թե գյուղացիների ձեռը (բոլորինն իրար հետ) կա 1000 դո­լար թուղթ փող:<strong><em> </em>Ի՞նչ կպատահի, եթե պահեստապետը փողը «ուռըցնի»<em> </em></strong>(անգլերե­նով՝ ին­ֆլյա­ցիա անի, inflation = փչելով ուռեցնելը), այսինքն, <strong>նորից մի 1000 դո­լար թուղթ փող էլ տպի, ու ավելացնի արդեն բաժանված 1000 դո­լարին, որ ամեն մե­կի ձեռի փողը, ի վերջո, կրկնապատկի</strong>: </p><p>(Գիտական տերմինով՝ պահեստապետը թուղթ փողի <strong>էմիսիայի ինֆլացիա</strong> է անում: Չմոռա­նանք, որ պահեստում կար միմիայն սկզբնական 1000 դոլարին համ­արժեք մուրճ, շալ­վար ևն):</p><p>Պարզ է, որ եթե փողի այս տեսակ էմիսիան <strong>միաժամանակ</strong> տրվի Գեղջաստանի բոլոր-բոլոր փողատերերին, ու սրանք էլ թվաբանությունից լրիվ բոբիկ չլինեն, ապ­րանքները փոխանակելու <strong>ար­­ժեքները</strong> բացարձակ չեն փոխվի, չնայած <strong>գները<em> </em>ու­րիշ կլինեն</strong>: Չմոռանաք, որ «<strong>միաժա­մա­նակ</strong>» բառն այստեղ հույժ կարևոր է:</p><p>Նորից մի մուրճը կարժենա մի զույգ կոշիկ (ու հակառակը) կամ մի շալվար, կամ 10 կգ ցորեն, կամ մի պարկ խնձոր, կամ երկու պարկ կարտոֆիլ: </p><p>Ինչո՞ւ: Որովհետև գյու­ղա­ցիները, իմանալով, որ առաջվա մեկ դոլարով ապա­հով­ված ապրանքը հիմա ա­պահովված է երկու դոլարով, <strong>իսկույն</strong> իրենց ապրանք­ները երկու անգամ կթան­կացնեն ու ապրանքների գները կկրկնապատկվեն: </p><p>Ուրեմն, ապրանքների ու ծառայությունների գները, անկասկած, կփոխվեն, բայց <strong>ար­ժեքնե­րը</strong> չեն փոխ­­­վի: Փողի էմիսիայի այսպիսի ինֆլյացիան ու ապրանքների այսպիսի <strong>միաժամա­նակ</strong> թանկանալը ոչ մեկին վնաս չի տա, որովհետև սա ապ­րանքների փոխանա­կության էության վրա բացարձակ չի ազդի: </p><p>Ապրանք փոխանակող կողմերից ամեն մեկի նպատակը մյուս կողմի ապրանքը իր ձեռքինի հետ փոխանակելն է, ու փոխանա­կելու միջնորդի (փողի) քանակը այս անգամ, ըստ էության, նշանակություն չունի, որովհետև փոխանակության վերջ­նա­կան նպատակի վրա չի ազդում, <strong>մի մուրճը նորից մի զույգ կոշիկ արժի</strong>: </p><p>Այս ամենից երկու կարևորագույն բան է բխում:</p><p>Ոսկի (կամ սրա պես) փողը ապրանք փոխելու այնպիսի միջոց կամ միջնորդ է, ինչը հնարավորություն է տալիս, որ բազում ի­րա­րից տարբեր ապրանք­նե­րի արժեքները տվյալ պահին արտահայտվեն թվերով (քանակական թվականներով): </p><p>Ազատ շուկայում փողը նաև հնար է տալիս, որ ամեն մի տնտես­վա­ր ան­հատն իր <strong>անհատական տնտեսական պլանները կազմի՝ փողի միջոցով նախ­նա­կան տնտե­սական հաշվարկ կատարելով</strong>:</p><p><strong>ԱՔՍԻՈՄ</strong>. Ճշմարիտ (չկեղծած) փողի<strong><em> </em>ցանկացած </strong>քանակը բավարար է<em>, </em>որ<strong> </strong>երկ­րի տնտեսական (փոխանակային) բոլո´ր-բոլո´ր հարաբերությունները ան­խա­փան գոր­ծեն,<strong> եթե երկրում բարոյակարգ է</strong> (այսինքն, կատարյալ ազատ շու­կա­յական հա­րա­բե­­րու­­­թյուններ են), ու պահեստա­պետն էլ (այսինքն, պետերի վարչա­խում­բը) խար­դախ չի: </p><p>Ի՞նչ կպատահի, եթե այս պահեստապետը հայտարարի, որ նոր նկարներով 500 հատ թղթադրամ է տպել, ու բոլորը պետք է իրենց հին 1000 դոլարները փոխեն նորերով, 2:1 հարաբերությամբ: </p><p>Նորից ապրանքների <strong>արժեքները</strong> չեն փոխվի ու ոչ մեկը չի տուժի, չնայած ապ­րանք­ների գները այս անգամ երկու անգամ կպակասեն: </p><p>Այժմ ենթադրենք, որ այս պահեստապետը բոլորից <strong>գաղտնի է </strong>տպում մի հա­վելյալ 500 դոլար ու բոլորից էլ գաղտնի այս 500 դոլարը գիշերը բաժանում է իր մերձավորներից <strong>մի քանիսին միայն</strong>: Այս մերձավորները, շատ արագ, իրենց ողջ փողով պահեստից լիքը ապրանք կառնեն: </p><p>Բայց նման բանը գաղտնի չի մնում, ու հավելյալ փող չստացած ապրանքների տե­րերը, չնայած ուշ, բայց վերջը հասկանում են, որ փոխանակությունը արդար չի: </p><p>(Այսինքն, գլխի են ընկնում, որ փոխանակությունն այլևս իրենց առաջվա պայ­մաններով չի արդեն: Ու այս անտեղյակները գլխի են ընկնում, որ խաբեությամբ իրենցից խլել են պա­հես­տում դրված իրենց ապ­րանքի մի մասը:  </p><p>Ու բո­լորն էլ իսկույն այնքան թանկացնում են իրենց ապրանքը, որ փոխանա­կու­թյու­­նը դառ­նա առաջվանը: </p><p><strong>Ինֆլյացիա ասելով հենց սա´ պիտի հասկանանք: Գների աղետալի ա­ճը հենց ա´յս ինֆլյացիայի<em> </em>ՀԵՏԵՒԱՆՔՆ Է</strong>: </p><p>Այս ինֆլյացիայի հետևանքով պահեստապետն ու պահեստա­պե­տի մեր­ձա­վոր­ներն ավելի´ են հարստանում, իսկ այս խարդախությունից ան­տեղ­յակները աղքա­տանում են: Հարստացողներն էլ հարստանում են հենց այս աղ­քատների´ հաշվին: </p><p>Պահեստապետը, ըստ էության, իր մերձավորների հետ միասին, այս խարդա­խու­թյամբ, թալանում է հենց աղքա´տ ան­տեղ­յակներին, ովքեր Գեղջաստանի մե­ծա­մասնու­թյունն են: </p><p><strong>Ինֆլյացիան ու գնաճը ձեռ-ձեռի տվա´ծ են քայ­լում: </strong></p><p>Բայց պահեստապետը միշտ էլ հայտարարում է, թե գների թանկանալու «իսկա­կան» պատճառը ապրանք ստեղծող ու վաճառողների անբարո ագահությունն է: Իբր այս անտեղյակները որոշել են անարդար ձևով արագ հարստանան ու թան­կացրել են իրենց ապրանքները: Այստեղից մի կարևոր դրույթ էլ է հետևում:</p><p><strong>Գների թանկանա´լն է ինֆլյացիայի արդյունքը, ո´չ թե ինֆլյացիան է գների թանկանալու արդյունքը</strong>:</p><p>Պետերի վարչախմբերը խնամքով թաքցնում են սա, որ ժողովուրդը մտածի, որ գները թանկացնողները ոչ թե վարչախմբերն են, այլ «այդ ագահ, եսասեր, հայրենի­քի («հարազատ հոր») մասին չմտածող ու միմիայն իրենց անձնական շահի հետե­վից ըն­­կած «եսասեր» արտա­դ­րող-վաճառողներն ու ծառայություն մատուցողնե­րը» (օրինակ, ռես­­­տո­րանների տերերը ևն):</p><p>Բայց ինֆլյացիայի ու գնաճի մեղավորները ոչ թե ապրանքների տերերն են, այլ փողի մոնոպոլիստ վարչախմբի (պահեստապետի կամ սրան ենթակա պահեստ-կեն­տրո­նա­կան բանկի) արարմունքը: </p><p><strong>Համատարած գնաճի մեղավորը վարչախմբի տպած կամ պարտք արած ու ոսկով չապա­հով­ված հավելյալ փուչիկ փողն է, կամ ԿԲ-ին ենթակա առև­տը­րա­­յին բանկերի տված փու­չիկ փողի</strong> <strong>վարկերն են:</strong></p><p>Այս փուչիկ փողի մեծագույն մասը մտնում է վարչախմբի «բյուջե» կոչված գըր­պա­նը, ինչը հետո պետերը քոռուփուչ են անում իրենց <strong>ԻԲՐ</strong> «հույժ անհրա­ժեշտ» ծախսերով, իրենց ռոճիկներն ու վճարները ան­ընդհատ բարձ­րացնելով ու մանա­վանդ <strong>իրենց անթիվ անհամար տնտեսա­կան (ան­պայ­ման) սխալ ծրա­գրե­րով</strong>:</p><p>Կամ էլ պետերն այս փողը վարկ են տալիս իրենց անմրցունակ «մեր­ձավոր­նե­րին», կաշառքի դիմաց, իհարկե: </p><p>Բայց սրանից հետո այս պահեստապետը մի սատանայություն էլ է անում: Օրենք է սահմանում, որ <strong>իրենից բացի ուրիշ ոչ մեկը ոչ ոսկի (կամ արծաթ ևն) փող, ոչ էլ թուղթ փող արտադրելու իրավունքն չունենա, ոչ էլ շատ ոսկի ու այլ թան­կարժեք մետաղ կուտակելու իրավունքն ունենա</strong>:</p><p>Հետո էլ պահեստապետը մի օրենք էլ է ընդունում, որ <strong>այսուհետ միայն թուղթ փող է լինելու, ինչը տպելու ու ինչի տպաքանակի իրավունքը միմիայն ի´նքն է ո­րոշում, ի´ր կամքով</strong>:</p><p>Պահեստապետի տպած ու իրեն ու իր մերձավորներին անընդհատ բաշխվող հավելյալ թուղթ փողին ասում են <strong>ֆիատային փող</strong> (կամ <strong>ֆեդուցիա­րային փող</strong>, եթե առևտրական բանկերը սա վաշխով (տոկոսով) տալիս են ան­հատ­ներին): </p><p>(Շեշտենք, որ այս ֆիատային կամ ֆեդուցիա­րային փողը ոչ թե բարիք ստեղ­ծե­լո´ւ, այլ պա­հես­տապետի խարդախությա´ն արդյունքն է ու, ըստ էության, ոչ թե հալալ քր­տինքով է ստեղծված, այլ «օդից»):</p><p>Այս Fiat բառը լատիներենից է, ինչը նշանակում է «թող լինի». օրինակ, fiat lux-ը նշանակում է. «Եղիցի լույս»: Այսօր «Fiat» բառը նշանակում է՝ «դեկրետ, հրահանգ, հրաման»: Ուրեմն, ֆիատային փողը «<strong>հրամանային փողն է</strong>»: </p><p>Կնշանակի, պահեստա­պե­տի օդից սարքած այս ֆիատ փողը ոչ թե ա­զատ շուկա­յի ստեղծած բարիքի´ պատճառով է, որ արժեք ունի, այլ միայն խար­դախ պահես­տա­պետի ու թալանչիների իր բանդայի (այսինքն, հենց վարչախմբի ու սրա ԿԲ-ի´) սա­տանայական մեքե­նայությունների, սատանայական դեկրետնե­րի, հրա­հանգ­­նե­րի ու հրամանների ու խարդախ քարոզի զորությամբ ու բռնությամբ:</p><p>(Ֆանտաստիկա է, չէ՞, բայց հենց այսպե´ս է եղել այս ողջ աշխարհում):</p><p><strong>ՀԱՐՑ 2</strong><em>. </em><strong>Ի՞նչ կպատահի</strong>, եթե ոսկի (կամ սրա պես այլ թանկ բաներին հեն­ված) փողը վերացնելուց հետո (երբ ժողովրդի ձեռը միայն թուղթ փող կա),<strong><em> </em>այս պա­հես­տը, իր բոլոր ապրանքներով հանդերձ, վառվի: Մարդիկ կարո՞ղ են ի­րենց թուղթ փողը փո­խեն այս պահեստի վառված ապ­րանք­ների հետ</strong>:  </p><p>Եթե գեղջաստանցիների ձեռի փողը ոսկի լիներ, պահեստի վառվե­լուց այս գեղ­ջաստանցիները <strong>չէին տուժի, որովհետև ոսկին մնում է ոսկի</strong>, ու սրանք իրենց ձե­ռի ոսկին կփոխեին նորից արտադրված կամ ուրիշ բարիքների հետ: </p><p>Չէ՞ որ ոս­կու կա­րիքը մի´շտ կա, չէ՞ որ ոսկին մի´շտ է ապրանք, մի´շտ է հարգի:</p><p>Ու առաջ, երբ թուղթ փողը փոխանակելի էր ոսկով, գեղջաստանցիները վստա­հո´ւմ էին թուղթ փողին, որովհետև ամեն վայրկյան կարող էին իրենց թուղթ փողը փոխեին կա´մ համարժեք ապրանքի, կա´մ ոսկու որոշված քանակի հետ: </p><p>Բայց եթե ոսկի կամ այլ թանկ ու սակավ մետաղական ապրանք-փողը չկա, պա­հես­տի վառվելուց հետո այս թուղթ փողը էլ ինչի՞ հետ փոխեն ու այս թուղթ փողին, այս օդից սարքած թղթին, ո՞նց կամ ինչո՞ւ հավատան: </p><p>Ու եթե այդ պահեստա­պետ­­­­ը թուղթ փողից ավելի ու ավելի շատ սարքի, ապ­րանք­ները չե՞ն թանկանա, ու ֆիատ փողի նկատմամբ հավատը չի՞ կորի:</p><p>Ֆրիդրիխ Ավգուստ ֆոն Հայեկը 1964 թվին առաջարկեց, որ փող արտադրելու մոնոպոլիան վերացնեն ու որ ազատ շուկայի ամեն անդամն է´լ, ամեն մարդ է´լ  ունենա իր սեփական մասնավոր փողն արտադրելու իրավունքը (F. A. Hayek, “Denationalization of Money”, ռուսերենով Ф. А. Хайек, “Частные деньги”): </p><p>Փողն սկզբում հենց այսպես էլ առաջացել է, այսինքն, փողն էլ է ապրանք եղել ու ազատ շուկայում փողի արտադրությունն էլ է ենթարկվել սովորական ապրանք­նե­րի բոլոր օրինաչափություններին: Փող արտադրելու իրավունքն սկզբում <strong>բոլո´րն են ունեցե</strong>լ: Փողի առաջանալու իմ վերի «պահեստային» սխեման, իհարկե, զուտ ուսումնական նպա­տակ ունի:</p><p>Փողի հետագա «ստանդարտիզացիան» (նաև ոսկե ու արծաթե «ստանդարտ­նե­րը») առաջացել են այն պատճառով, որ միապետները, քիչ-քիչ, փողի արտադրու­թյան մենաշնորհ են հաստատել, որ փողը կեղծելով ժողովրդին աննկատ թալանե­լու հնարավորություն ունենան:</p><p>Այսօրվա կրիպտովալյուտաները ստեղծվեցին Հայեկի այս գաղափարից: </p><p>Հետաքրքիր է, որ Հայեկի մասնավոր կրիպտափող ստեղծելու առաջարկն արդեն տեղ-տեղ ու քիչ ծավալով, կիրառվում է հենց ուղղակի ձևով, ու պետություններ էլ, ի­հար­կե, շատ խեթ են նայում սրան:</p><p>Ըստ Հայեկի, փողային խարդախությունները չեն վերանա, եթե փողի արտա­դը­րու­թյունը, մյուս ապրանքների պես, ենթակա չլինի <strong>ազատ շուկայի մրցությանը</strong>: </p><p><strong>ՄԻԱՅՆ այս մրցությունը</strong> հնար կտա, որ մարդն ընտրի ամենաազնիվ փողը: </p><h1 id="section-45"><a id="_Toc175490637"></a>7. ԴԵՄՈԿՐԱՏԻԱՆ ԱՆԻՐԱԿԱՆ Է</h1><h2 id="section-46"><a id="_Toc460175044"></a><a id="_Toc59035887"></a><a id="_Toc63161736"></a><a id="_Toc65597114"></a><a id="_Toc105576019"></a><a id="_Toc175490638"></a><strong><em>7.1 Դեմոկրատիան մեծ մասամբ գարշելի է</em></strong></h2><p>Սոցիալիստական ու այլ թալանչի վարչախմբերի ամենասիրելի ու ամենահզոր խայծ-քողարկությունը <strong>դե­մոկրա­տիա</strong> (ժողովրդավարություն) կոչվածն է: </p><p>Առահասարակ, «դեմոկրատիա» ասելով, հասկանում են այն վերա­ցա­կան (այս­ինքն, անիրական) «ժողովրդա­վա­­րու­­թյու­նը», երբ հասարակարգի ողջ կյան­քը <strong>իբր</strong> հենց ժողո­վո´ւրդն է «վարում» կամ «ղեկավարում», իր իբր արդարագույն հայրա­խնամ վարչախումբն ընտրելու միջոցով: </p><p>Անծպտուն համարվում է, որ եթե դեմոկրատիան «իսկակա´ն է», այդժամ այս վար­չախմբային ղեկավարությունն ա´նպայման է «դրախտային ու իդեալական», որովհետև ախր «ժողովուրդն (իբր) իմաստո´ւն է»: </p><p>Այս թեզերից ամեն մեկն էլ ա´ն­կասկած է սխալ, որովհետև նախ ուղղակի <strong>անհը­նար է</strong>, որ այս<em> </em>«ժողո­վուրդ»<em> </em>կոչ­ված վե­րացական ու կոլեկտիվ հասկացությու­նը որևէ բան ղե­կա­վա­րի: Երկրորդն էլ, «Ժողովուրդն իմաստուն է» խոսքը նույնքան է անհեթեթ, ինչքան. «Ժողովուրդը փռշտաց» կամ «Նախիրը պոչը թափ տվեց» խոս­քերը: Ժողովուրդը երբեք էլ<strong><em> </em>ոչինչ չի ղեկավարում կամ կառա­վա­րում </strong>ու երբեք էլ <strong>ի­մաստուն չի</strong>: Այսօրվա դեմոկրատիան մի խարդախ հնարք է, ինչով այդ երկրի վարչա­խում­բն իր թա­լան­չիական կամքն է պար­­տա­դրում այս նույն երկրի ժո­ղովըր­դի բոլոր-բոլոր ան­հատներին: </p><p>Ընդ որում, պետերի այս փոքրամասն վարչախումբը ի´ր իսկ ցանկությունները, սոցիալիստական ուս­մունքների նենգ ու խարդախ ավանդույթ­նե­րով, ներկա­յաց­նում է որպես հենց ժողովր­դի´ ցանկու­թյուն­նե­րը: Այս ցանկություն­նե­րը դառնում են պար­տադիր բոլո´ր անհատ անդամների ու պետերի համար:</p><p>«<strong>Ժողովրդի</strong>´ ցանկությու­նները» ասվածը ըն­դ­ա­մենը բռնության իրա­վուն­քը մո­նո­­պոլացրած ու ժողովրդի շատ փոքր մասի, այսինքն, իրեն պետու­թյուն հռ­չա­կած վարչախմբի <strong>վերնախավի´</strong> ցանկություն­ներն են: Եթե վարչախումբն անհսկելի է ու անպա­տիժ, դե­մո­կրատիա կոչվածն ա´նպայ­ման է դառնում <strong>բռնու­թյուն</strong>, մա­նա­վանդ, եթե ժողովրդի մեծ մա­սին հա­մոզել են, որ դեմոկրատիայի որևէ տե­սա­կը հենց իրենց դարերով երա­զած կարգն է:</p><p>Այնուամենայնիվ, գործող դեմոկրատիան երբեմն (ու միմիայն<strong> երբեմն</strong>) կա­­րևոր է, որովհետև սա այն անարյուն ուղիներից է, ինչով հնարա­վոր է, որ ժողո­վուրդը մի քանի (ճակատագրական) վճռին հավանություն տա կամ դրանք մերժի, օրինակ, «Հա» ու «Չէ» ասելով: Կամ ազատվի անցանկա­լի կառավա­րու­թյունից: Կամ հաս­տատի երկրի պա­տե­րազ­մելը կամ հան­ձնվե­լը: Կա´մ օրենքներ հաստատի կամ է´լ մերժի, կա´մ անկախ պատգամավոր ու դա­տավոր ընտրի ևն: </p><p>Բայց երբ դեմոկրատիա ասելով հասկանում են <strong>ժողովրդի մեծա­մասնու­թյան ըն­տրած</strong> գոր­ծա­դիր, օրենսդիր ու դատական օրգանների կամ այլ կառույց­նե­րից մեկ-երկուսի (կամ բոլորի) <strong>անսահմա­նա­փակ (անհսկելի ու անպատիժ) իշխա­նությունը</strong>, չարաչար սխալ­վում են, քանզի անհսկելի ու անպատիժ «դեմո­կրա­տիան» ա´նպայման է դառնում <strong>գարշելի<em> </em>բռնակա­լու­թյուն</strong>: </p><p><strong>Ընտրական</strong> «ցուցակային» դեմոկրատիան գար­շե­լի է, որով­հե­տև սա ձեռնտու է <strong>միմիայն պետե­րի հանրու­թյա´­նը</strong>,<strong><em> </em>միմի­այն վարչա­խմբի´ն</strong>, ու ոչ թե ժո­ղովրդի մեծ մասին: Այսպիսի դեմո­կրատիան ար­դեն կարող է խախտի դա­րերով հաս­տատ­ված  բարո­յա­իրա­վական ­կարևոր նոր­մերն ու օ­րենք­նե­րը, ու հենց խախտում է´լ է: Դեմոկրատիայի տված մանդատով, օրինակ, պետա­կան վարչա­խում­բը կարող է ան­հա­տի ունեց­վածքը հենց վարչախմբի´ հաստատած գնով խլելու իրավունքի «օ­րենք» հանի (օրինակ, «Պե­տու­­­թյան գերա­կա շահի ՀՀ օրենքը»):  </p><p>Կամ, հնարավոր է, որ դեմոկրատիայի տված մանդատով, հակասելով տեղական ավան­դույթ­ներին, վարչախումբն օրենք հանի, թե թույլա­տրե­լի է համասեռավոր­նե­­րի ամուսնու­թյու­նը, ու որ այսպի­սի «ըն­­տանիք­ներն» ի­րա­վունք ունեն երեխա որ­­­դե­գրեն ու դաստիարակեն, ինչը հան­րության ան­դամ­ների մեծ մա­սը գուցե <strong>հա­մա­­րի գարշելի</strong> (այդ հանրու­թյան բո­­լոր նորմերի տեսակե­տից): </p><p>Կամ էլ հնարավոր է, որ դեմոկրատիայի տված մանդատով երեխաների իրա­վունքներն իբր պաշտ­պանող այնպիսի´ օրենքներ հանի, որ երեխայի տուտուզին մի հատ դաստիարակ­չական հարվածի համար երեխային խլեն ծնող­ներից ու տա­նեն մանկատուն կամ տան ուրիշին, ինչը նորից այլանդա­կու­թյուն է, ու <strong>ընտա­նի­քի սեփականության ո­լոր­տի կոպիտ խախտում է</strong>: Սա արդեն դեմոկրատիա չի, քան­զի, ինչպես ասվեց, սա<strong><em> </em>փոքրա­մաս­նու­թյան կամ­քը փա­թաթում է մեծամաս­նության վզին</strong>: </p><p>Այս օրենքների ընդունող հաստատողը <strong>Ազգային Ժողովն</strong> է, ու սրա ընդունել-հաստատելու պրոցեդուրան համարվում է դեմոկրատական <strong>միմիայն</strong> այն պատ­ճա­ռով, որ <strong>Ազգային Ժողովը</strong> ի´նքն է ընտրվել դեմոկրատական ձևով:  </p><p>Երբ ժողովրդի մեծամասնությունն իր ընտրություններով այն­պես է <strong>իբր</strong> իշ­խում, որ իշխանական մար­մին­ներն ամեն ինչը որոշում են իրե´նց ուզած ձևով, սա արդեն <strong>իշխանության ու նաև «դեմոկրա­տիա­յի»<em> </em>ամենագարշելի ձևն է</strong>:</p><h2 id="section-47"><a id="_Toc175490639"></a><strong><em>7.2 Դեմոկրատական մանդատն օրե՞նք </em></strong></h2><p>Այսօրվա իշխանությունները, իրենց կամայականություններն ու սխալներն ար­դա­րացնելու համար, սովորություն են դարձրել հետևյալ (իբր անխոցելի) «դեմո­կրա­տական» պատրվակը.</p><p>«Դո´ւք եք մեզ իշխանության մանդատ տվել, ուրեմն, այն ամենը, ինչ մե´նք ենք ձեր անունից անում, ճիշտ է ու արդարացի ու, իհարկե, օրինական է, այսինքն, օ­րենք է»: </p><p>Կասկած չկա, որ այսպիսի դեմոկրատիան իշխանական կամայականություն է ու անիրա´վ է, անարդա´ր է ու անթույլատրելի´:</p><p>Չի կարելի, որ իշխանության մոգոնած ամեն բանին ասեն օրենք, ու սա դառնա´ օրենք: Մանա­վանդ <strong>չի կարելի</strong>, որ չինովնիկների հրաման­ներն ու հրա­հանգ­ները ու «պետերի առաջնահերթ ծրագրե­րը» <strong>հա­մար­վեն </strong>կամ<strong> դառնան օրենք</strong>: </p><p>Սրանք արդեն ոչ թե օրենք են, այլ օրենքի ծաղր, որովհետև, որպես կանոն, <strong>սը­րանք մի´միայն ար­դա­րացնում ու պաշտպանում են վարչախմբի թալանչիա­կան բոլոր կամայակա­նու­թյունները</strong>: </p><p>Այսպիսի դեմոկրատիան ոչ մի բանով լավը չի ան­սահմա­­նա­­փակ բռնա­կա­լությու­նից, բայց, <strong>հնարավո´ր է, որ բռնակա­լու­թյու­նից վա­տը լի­նի</strong>:  </p><p>Հենց մտավորականությո´ւնը պիտի ամենա´յն ձևով պայքարի, որ մի´­մի­այն <strong>բա­րոյակարգային</strong> սահ­մա­­նա­դրությո´ւնը, կամ դատարաննե´րը, կամ է´լ հան­րաքվե­նե´րը սահմանեն, թե նորմերին հա­տուկ ո´ր դրույթնե­րը հա­մար­վեն օրենք, որոնք` չէ´ (տես 10-րդ գլուխը): </p><p>Ու հենց դատարաննե´րն ու Օրենսդիր Ժողո´վն են (տես 10-րդ գլուխը), որ պիտի զբաղվեն այնպիսի նորմերն ընտրելով ու դրանք այնպե´ս մշակելով, այնպե´ս ընդ­հան­րացնելով, որ թե´ իշխանություն­ների, թե´ առանձին խմբերի, թե´ ան­հատ­­նե­րի կամայականու­թյունները դառնան նվազա­գույ­նը:</p><p>Օրենքները պիտի հաստատվեն միմիայն բոլո´ր-բոլո´ր մարդ­կանց համար, ոչ թե պետերի խմբի (պետության) կամ առանձին փոք­րամաս­նություն­նե­րի համար, որ <strong>օրենքի առաջ բոլորի հավասարու­թյան սկզբունքը</strong> չխախտվի: </p><p>Ասվեց, որ<strong> սխալ է</strong>, երբ մտածում են, թե «մեծամասնությունն ա´ն­պայ­ման է ի­մաս­տուն կամ ա´նպայման է ճիշտ»: Մեծամասնությունը անհատ չի, որ մտածի ու կարենա խելոք կամ իմաստուն լինի: </p><p>Մեծամասնությունը գուցե նույնիսկ <strong>դարերով</strong> պնդի, թե Երկիրը տափակ է, բայց Երկիրն այս պնդումից չի տափակի:</p><p>Ու կոպիտ սխալ է, երբ անհատ մարդու հատկու­թյուն­ները վե­րա­­գրում են մարդ­կանց խմբերին ու նույնիսկ ողջ ժողովրդին: Ժողովուրդը չի´ մտածում, չի´ կարող մտածի, որովհետև երբ էլ որ ժողո­վուրդ կոչվածը «մի մարդու պես մի կարծիք է հայտնում»,<strong> միշտ է´լ կրկնում է </strong>մի հա­տիկ մար­­դու ասած­ները: </p><p>Ուրեմն, բարոյակարգի (այսինքն, ազատ շուկայական հարաբերու­թյուն­նե­րով հա­­սարա­կարգի) նպատակը <strong>դեմո­կրա­­տիան չի</strong>: </p><p>Այնուամենայնիվ, բա­րո­յա­կար­գը դեմ չի նվա­զագույն վարչախմբի <strong>ոչ այնքան հա­­ճախա­կի</strong> դեմո­կրա­տա­կան խելամիտ ու տեղին մաս­նա­կի քայ­լերին: </p><p>Բարոյակարգի նպատակը երկրում <strong>բոլորին</strong> <strong>հավասար նա­յող</strong> <strong>օ­րեն­քի</strong> այն­­պի­սի´ <strong>բռնա­կալություն </strong>հաստատելն է, ինչը չի թողնում, որ պետերի անհսկելի ու ան­պա­տիժ վարչախումբը իրեն հռչակի պետություն ու դառնա ժողովրդին դա­վա­­ճա­նող թալանչի բռնակալ: </p><p>Բարոյակարգը հնարավո­րու­թյուն է տա­լիս, որ բարոյաիրավական նոր­մերը չը­խախ­տող ամե´ն մի քաղաքացին հետա­մուտ լինի միայն ի´ր նպա­տակ­ներին ու ա­զատ ստեղծի ու հետո էլ ազատ ու կամավոր փոխա­նակի իր ամեն ինչը: </p><p>Բարոյակարգը հնարավո­րու­թյուն է տա­լիս, որ բոլորն ի­րար կամավոր գործակ­ցեն, իրար կամավոր օգնեն ու հարստանան: Ուրեմն իշխող վարչախմբի միայն ա´յն ցանկություններն ունեն օրենք դառնալու «մանդատի իրավունք», որոնք չեն խախ­տում բարոյականության հիմնական նոր­մերը: Ինչո՞ւ: </p><p>Որովհետև <strong>միայն բոլորի´ հարստա­նա­լով է, որ</strong> <strong>պիտի ստեղծ­­վի ժամանա­կա­կից ա´յն հզոր կարգն ու բանակը</strong>, ինչը կլի­նի թե´ մեր խաղաղ ու բար­գավաճ կյան­քի, թե´ մեր բոլոր առկա ու ապագա թշ­նա­­միներին դիմագրա­վելու <strong>միակ</strong> գրա­վա­կանը: </p><p>Սա´ պիտի լինի մեր հավատամքն ու նպատակը, մեր այն միա´կ նպա­տա­կը, ինչը պի­տի ընդհանուր լինի բոլորիս համար, եթե մեզնից ամեն մեկը խաղաղ ու ան­վը­տանգ ներ­կա ու ապագա է ուզում:</p><h2 id="section-48"><a id="_Toc175490640"></a><strong><em>7.3 Նվազագույն վարչախումբը</em></strong></h2><p>Կրկնեմ, որ նախորդ շարադրանքի անխուսափ եզրակացությունը հետևյալն է. </p><p>Մեր մտավորականության կույր հավատն առ <strong>բարի ու արդար</strong> պե­տե­րի անհսկե­լի վարչա­խմ­բի <strong>ԳՈՅՈՒԹՅՈՒՆԸ</strong> չի թողնում, որ հենց ի´նքը, մտա­վո­րա­կանու­թյունն ու ս­րան հետևող ժողովուրդը երբևէ գլխի ընկ­նի, որ իրեն պետություն հըռ­չա­կած պե­տե­րի վարչախումբը<strong> մի´շտ է դառ­նում ան­հս­կելի</strong>: </p><p>Ուրեմն,<strong><em> </em>նորից ու նորից ասեմ</strong>, որ<strong> </strong>միայն մի ճար կա –<strong> պետե­րի խումբը </strong>պիտի, ինչքան հնա­րա­վոր է, <strong>քիչ ու անզոր լինի</strong>: Այսինքն, քանի որ պետերի վարչախում­բը չարիք է, այս<strong> չարի´քը պիտի լինի նվազագույնը</strong>:</p><p><strong>Մտավորականությո´ւնը</strong> պիտի բացատրի ու համոզի մեր ողջ ժողովրդին, թե քանի որ մեր պետերի այս<strong> ծավալուն ու անհսկելի </strong>վարչա­խումբ-պետու­թյու­նը չա­րիք է, ուրեմն, այս չարի­քը պիտի լինի<em> </em><strong>նվազա­գույ­նը</strong>:</p><p>Բայց մեր մտավորականության ասված կույր հավատն ու խավարամոլությունը (երբեմն էլ – շահամոլությունը) չի թողնում, որ գիտակցի, որ մեր պետերի այս ան­հսկելի, անպատիժ, ծավալուն ու ամենա­զոր վարչախումբը <strong>մի´շտ է չարիք ու միշտ էլ չարիք կլինի: </strong></p><p>Չի թողնում, որ հասկանա<strong> </strong>ու հետո մեր ժո­ղովրդին բացատրի, որ <strong>ան­հս­կելի, ան­պատիժ ու ծավալուն</strong> վար­չախումբը, <strong>ինչպես էլ սրան ընտրես</strong>, դառնում է ժողո­վըր­դին թա­լանող ու կեղե­քող կոկորդիլոսների մի <strong>հարաճուն բանակ</strong>: Որ բացա­տրի, որ այս բանակը գնալով ա­­վե­լի ու ավելի շա´տ է կոկորդիլոսա­նում: Ու­րեմն, միակ ելքն այն է, որ <strong>այս չարի­քը լինի – ինչքան հնարավոր է – քիչ ու անատամ</strong>: </p><p>Բացատրի մեր ժողո­վր­դին, որ այս վարչախումբն ինչքան ավելի փոք­րա­թիվ լինի ու ինչ­քան ա­վելի քիչ իրա­վունք ու լիազորություն ունենա, այն­քան ա­վելի լավ կլինի ողջ ժողո­վր­դի´ հա­մար:</p><p><a id="_Toc460175042"></a><a id="_Toc59035885"></a><a id="_Toc63161734"></a><a id="_Toc65597112"></a><a id="_Toc105576017"></a></p><h2 id="section-49"><a id="_Toc175490641"></a><strong><em>7.4 Տոտալիտարիզմի ակունքը</em></strong></h2><p>Ահա Ֆ. Ա. Հայեկի 1941 թվի նոյեմբերին ասածը ազա­տու­­թյան կորստի մասին: </p><p><em>«</em>Թերևս պարզ է, թե կենտրոնական<em> </em><strong>{այսինքն, սոցիալիստական}</strong><em> </em>պլանի կի­րա­ռու­թյունն ին­չո´ւ է անպայ­ման հաս­­ցնում տոտալիտար հասարակարգի:</p><p>«Ո´վ էլ լինի արտադրության միջոցները հսկողը, ի´նքը պտի որոշի, թե սրանք ի´նչ նպա­տակ­ների համար են: Ինչո՞ւ: Որովհետև այսօրվա պայմաններում <strong>տն­տե­սա­կան գործու­նեու­թյան </strong>հսկողությունը<strong> </strong>նշանակում է մեր թերևս<strong> բոլոր նպա­տակ­նե­րի հա­մար հար­կա­վոր նյութական միջոցների´ </strong>հսկո­ղու­թյուն: Կնշանա­կի, սա մեր<strong> հա­մար­յա ողջ գործու­նեու­թյա´ն հսկողու­թյունն է</strong>:</p><p>«<strong>Արժեքների մանրամասն սանդղակի հենց բնույթը</strong>, ա´յն արժեք­ների, ո­րոն­ցով պի­տի ղե­կավարվի պլանավորելը, անհնար է դարձնում, որ այդ պլա­նը կազմվի դե­մո­կրա­տիային {այսին­քըն, <strong>ազատ շուկայական</strong> <strong>արդարությա´նը</strong>} գոնե ն­ման մի բանով:</p><p>«Պլանային կարգի տնօրենն ա´նպայման է մնացած բոլորին պարտադրում ար­ժեք­ների ի´ր սանդ­ղա­կը, նպատակների ի´ր հիերարխիան: Երբ սրանք ար­դեն բավա­րար են այդ պլանը կազ­մելու համար, պիտի ա´նպայման ներառնեն մի այնպիսի´ հիերարխիա, ինչի մեջ ամեն մեկի կար­գավիճակն արդե´ն որոշ­ված է:</p><p>«Պլանավո­րո­ղը, մարդկանց համոզելու համար, որ այս պլանը կիրականանա ու պատ­­րանք ս­տեղ­­­ծելու հա­­մար, թե պլանավորողը իրագործելու է այս պլանը, պիտի մարդ­կանց ստիպի, որ հա­վատան, թե ընտրված նպատակները ճիշտ են: </p><p>«Սրա համար էլ այս պլանի կամ սրա գաղափարական հիմքերի <strong>ամեն մի քննա­դա­տու­թյունը համար­վե­լու է դավաճանություն</strong>:</p><p>«Ուրեմն <strong>անհնար է</strong>, որ {սոցիալիստական որևէ դեմոկրատական հասա­րա­­կար­գում} <strong>մտքի կամ մամուլի ազատություն լինի</strong>, որովհետև այստեղ ար­դեն պար­­տադիր է, որ ամեն ինչը ղե­կա­վարվի մտածողության միայն մի´ սիստե­մով: </p><p>«Ու չնայած սոցիալիզմի տեսությունն ուզում է մտքի ազատությունը շատա­ց­նի, այ­նուամե­նայ­նիվ, այս տեսակ կոլեկտիվիզմի որևէ հետևողական պրակ­տի­կան հաս­ցնում է <strong>միաժամա­նակ</strong> <strong>ֆաշիզմին, նացիզմին ու կոմու­նիզ­մին</strong> {այսինքն, սոցիալիզ­մի տարատեսակներին} հա­տուկ բնու­թագրե­րին:</p><p><em>«</em><strong>Տոտալիտարիզմը հենց հետևողական կոլեկտիվիզմն է</strong><em>, </em>այսինքն, հենց ա´յն ս­կզբուն­քի հետևողական գործադրությունն է, ինչն ասում է. «Ամ­բողջն ան­հա­տի հա­մե­մատ ա­ռաջնային է»: Իսկ «ամբողջի առաջնայնություն» ասելով էլ` հասկաց­վում է հա­սա­րա­կարգի ամեն մի անհատի հնազանդու­թյու­նը մի´միայն<strong> մե­կի´ </strong>կամքին»: </p><h2 id="section-50"><a id="_Toc175490642"></a><strong><em>7.5 «Անարքիա» բառի իմաստը նենգափոխ է</em></strong></h2><p>Մեր ուսյալները երբեք չեն գիտակցել հետևյալ բաները:</p><p>Բացարձակ ազատություն <strong>չի եղել, չկա ու չի լինի</strong> ոչ մի տեղ, ոչ մի հանրու­թյան մեջ: </p><p>Հանրությունը պարտադիր համակեցություն է, ուրեմն, հանրու­թյան ան­դամը պի­տի ա´նպայման հաշվի առնի մնացած անդամների առկայու­թյունը, դրանց շա­հերն ու իրավունքները: Ու եթե հանրությունը չունենա որևէ տեսակ ղեկա­վարու­թյուն, այդ հան­րությունը ցրիվ կգա: </p><p>Եթե չխոսենք հանրությունը առաջնորդով կամ շամանով ու թաբուներով ղեկա­վարելու James George Frazer-ի նկարագրած վաղնջական ձևերից (տես J. G. Frazer-ի “Pscyche’s Task”-ը) ու հետագա ցեղային ժողովից ու սովորութային օրենքներից ու գուցե նաև ուրիշ հնարավոր ձևերից, հնարավոր է, որ հանրությունը ղեկավա­րելու ձևերը պայմա­նա­կան բաժանվեն մի քանի հիմնականի: </p><p>Հանրության անդամների ուղեղներում առկա ու էվոլյուցիայի (ինք­­­նին) սպոն­տան փոփոխություններով առաջացած ղեկավարության բնազդային մեխանիզ­մից, ինչով ղեկավարվում են, օրինակ, մրջնանոցը, տերմիտնոցը կամ մեղվի պար­սը, չենք խոսի: Ղեկավարվելու այս բնազդային ձևի ուսումնասիրությունը թերևս միայն կեն­սա­­բանների խնդիրն է:</p><p>Հանրությունը ղեկավարելու <strong>մի տարածված ձևը</strong> մի հզոր «հերոսի» ու սրա հա­վաքած վար­­չախմբի <strong>մի կենտրոնից</strong> (պալատից, կառավարությունից, քաղաքա­կան բյու­րոյից) ղեկավարելու ձևն է, ինչը գուցե առաջացել է Ֆրեզերի նկարագրած ձևերից:</p><p>Ղեկավարելու այս «պարբերական» (այսինքն, ժառանգովի, դինաստիա­կան) ձե­վի օրինակ­ներն են – ա­րևելյան բո­լոր տոտալիտար թա­գավորությունները: </p><p>Բայց սրանց մեջ օրինակ Հին Եգիպտոսինը, Սպարտայինը, ինկաներինը (առա­ջին երկուսին ղեկավարող բուրգի գա­գա­թին «թագավորներն» էին, Սպարտայինը՝ երկու թագավոր ու ծերակույտը, ինկաներինը՝ մի թագավորը), հռոմեական իմպե­րա­տոր­ներինը, պապա­կան կայսրությանը թերևս <strong>լրիվ</strong> կամ <strong>մասամբ</strong> սոցիալիս­տա­­կան էին:</p><p>Սրանցից կատաղի սոցիալիստական են – բոլշևիկյանը, հիտլերյան նացիոնալ սոցիալիս­տա­կանը, Չինաստանի Մաո-Ցզե-Դուն-յանն ու նաև հե­տա­գա Կամ­բո­ջայի կարմիր կխմերներինը, այսօրվա հյուսիսկորեա­կանն ու Կուբայինը ևն): </p><p>Թերևս ճիշտ կլիներ, եթե մի կենտրոնից ղեկավարելու բոլոր այս վարչա­խմբա­յին ձևերին ասեինք «<strong>արքիական</strong>», այսինքն – արքայական, արքոնտային, վարչա­պե­տային, պրեզի­դեն­տա­կան ևն (ի հակա­դրու­թյուն հանրությունը ղե­կավարելու <strong>ա­պա­կենտ­րոն</strong> «<strong>ան­արքիա­կան</strong>» կամ «անարխիական» ձևի): </p><p>Հաջորդ ձևը հին աթենացիների հայտնագործած համարյա <strong>անարքոնտ</strong> կամ հա­­մարյա <strong>անարքիական,</strong> <strong>ապակենտրոն</strong> կամ <strong>անկենտրոն</strong> ձևն է, ինչը հենց (հա­մարյա) <strong>անվար­չա­խումբ կապիտալիստական </strong>կամ<strong> բարոյակարգային</strong> ձևն է: Սա բավական տարածված էր անտիկ աշ­խարհում (օրինակ, Հունաստանում, նաև Հին Հռո­մում, իհարկե, կիսատ-պռատ): </p><p>Այսպիսի անարքիական հանրության վարչախմբի թե´ քանակը, թե´ իրավունք­նե­րը ն­վա­զա­գույնն են – մինիմումին են հասցրած: Սրա համար էլ սրան հաճախ ասում են «<strong>մի­նարքիական</strong> կարգ», <strong>մինարքիա</strong>, նվազագույն վարչախմբով կարգ:</p><p>Ուրեմն, «քաոս» բառի հականիշը «անարքիա»-ն (<strong>«անարխիա»-ն) </strong> չի, քան­զի աս­ված իմաստով անարքիան ու մինարքիան խիստ կարգավոր հանրությունն են:</p><p>(Հնարավոր է, որ սա նաև սեմական խմբի մի բարբառով խոսող փյունիկցիների (ու­րեմն, նաև սրանց մի գաղութի – կարթագենցիների) հայտնագործությունը լինի: Երևի իզուր չի, որ հին հույերը հաճախ իրենց համարում էին փյունիկցի Կադմոսի հետնորդները):</p><p>Հանրությունը ղեկավարելու այս համարյա անարքոնտ, անարքա, այսինքն, հա­մարյա ան­վար­չապետ, կա´մ ան­թա­գավոր, կա´մ <strong>ապակենտրոն</strong> կապիտալիս­տա­կան ձևը վիթ­խարի հաջողու­թյան հասցրեց թերևս երեք ժողովրդի – փյունիկ­ցի­ներին, հին հույներին ու հին հ­ռո­մեացիներին: </p><p>(Իսկ հետագայում էլ վիթխարի հաջողության հասցրեց անգլոսաքսոններին ու մի քանի այլ եվրոպա­կան ու Հեռա­վոր Արևելքի ժողովրդի, չնայած սրանք այս ձևը կիրառեցին ու դեռ կիրառում են <strong>խիստ մասնակի</strong>):</p><p>Հանրությունը բացարձակ արդարամիտ ու իմաստուն «<strong>հերոսի</strong>» ու սրա «<strong>հերո­սիկների</strong>» վարչախմբով ղեկավարելու ար­քիական-վարչախմբային ձևի բո­լոր տե­­սակ­ների ջատագովներն էլ, այսպես, թե այնպես, մասնակի <strong>ձրիակերության</strong> (քող­արկ­ված տեսակի) կողմնակիցն են: </p><p>Սրանք, ի վերջո, պաշտպանում ու նաև պաշտամունքի ա­ռար­կա են դարձնում հանրությունը ղեկավարելու այս մասնակի <strong>ձրիակերային</strong> ձևի բոլո´ր տեսակները:</p><p>Սրա համար է, որ այսօրվա մասնակի ձրիակերության մոլագար բոլոր գույն ու ե­րան­գի սո­ցիա­լիստները, սկսած մարքսիստ բոլ­շևիկներից, անընդհատ ու անընդ­հատ <strong>զրպար­տում են</strong> հան­րու­թյունը ղեկավարելու <strong>անվարչա­խումբ անարքիա­կան ապակենտրոն</strong> ձևը, հայ­տա­րարելով, թե <strong>իբր</strong> այս «<strong>անար­քիա</strong>»-ն նշանակում է, որ հանրության մեջ <strong>ավազակային ամենաթողություն է ու լրի´վ քաոս</strong>, նաև համատարած բռնու­թյուն, թա­լան ու կոտորած է ևն, ևն: </p><p>Քաոսով ապրող կենդանական հանրություն, հոտ կամ «հասարակություն» չկա բնության մեջ: Ակնհայտ է, որ հենց այնպիսի հանրություն ծագի, որտեղ ոչ մի կանոն չգործի, այն իսկույն ցրիվ կգա, որովհետև, սրա անդամներն իրար ուղղակի «կհոշոտեն»: Այնինչ, անարքիայով կամ մինարքիայով ապրող անասնական հան­րության բազում օրինակ կա, օրինակ, աֆրիկյան խոտակերների կամ ամե­րիկ­յան բիզոնների միլիոնանոց հոտերը, կամ առյուծների փրայդներն ու գայլերի ոհմակ­նե­րը ևն, ևն:</p><p>Հին աթենացին, ի տարբերություն այսօրվա ուսյալի, անարքիան երբեք չէր հա­մարում քաոս: Եթե հին աթենացուն ասեիր. «Արի անարքիայով ապրենք», ինքը չէր զար­մա­նա: Ինչո՞ւ:  Որովհետև, ինչպես տեսանք, առանց այդ էլ հին աթե­նա­ցու կյանքը <strong>համարյա </strong>առանց <strong>արք+ոնտի</strong> ու առանց սրա վարչախմբի էր: Այնուամե­նայնիվ, երբ պետք էր լինում, հին հույներն իրենց համար իսկույն մի արքոնտ կամ ստրատեգ էին ընտրում: </p><p>Բայց մեր օրերի նույնիսկ դիպլոմավոր ուսյալն ուղղակի չի պատկերացնում, թե ինչպես է հնարավոր, որ ապրի առանց վարչապետ-արքոնտի ու սրա վարչախմբի, ճիշտ ինչպես երևի ոչխարը չի պատկերացնում, թե ինչպես ապրի առանց հովվի:</p><p>Սրա պատճառն այն հանգամանքն է, որ վերջին մեկուկես դարում սոցիա­լիստ­ների նպատակային, հետևողական, վիթխարի ու եռանդուն զրպարտանքը հույժ վարկաբեկել է թե´ <strong>կապիտալիզմի</strong>, թե´ <strong>անարքիայի</strong> անունները (սրանց ճշմարիտ իմաստը համարյա բոլո´ր ուսյալների համար են մութ):</p><p>Այդ զրպարտանքն այս անուններից առաջինը դարձրել է վայրի բռնության ու թա­լանի, իսկ երկ­րոր­դը – <strong>ամենաթող, անսահմանափակ, բացարձակ անօրեն-անկարգ-ու-ավազակային ­ազա­տու­թյան ու կա­տար­յալ քաոսի համանիշ</strong>: </p><p>Համոզվենք, որ այս երկուսն էլ զրպարտանք են:  </p><h2 id="section-51"><a id="_Toc175490643"></a><strong><em>7.6 Օրենքի բռնակալությունը կարգավոր անարքիա է</em></strong></h2><p>Նախ շեշտենք, որ կապիտալիզմ-բարոյակարգի տեսությունը խոսում է մի´միայն ան­հատի <strong>հա­սա­րա­կա­կան ա´յն ազատությունից, ինչը սահմանափակ է բարո­յա­կարգի օրենքներով </strong>(տես 8-րդ գլուխը): </p><p>Բարոյակարգին կողմնակից կապիտալիստը համարում է, որ անհատը <strong>հասա­րա­­կու­­թյան մեջ</strong> <strong>ազատ է</strong>, եթե պարտադիր <strong>ենթարկվում է բարոյական նորմե­րին ու սրանցից բխող սովորութային օրենսդրությանը</strong>, բայց զերծ է որևէ ուրիշ մե­կի ու մանա­վանդ պետերի վարչախմբի <strong>անօ­րեն հարկադրանքից</strong>:<strong> </strong></p><p><strong>Ազատության գաղափարը հասարակական գաղափար է</strong>: Սա անիմաստ է, եթե հասարակությունը չկա: Եթե այս ողջ աշխարհը մի անմարդաբնակ կղզի լիներ ու այդ կղզու վրա էլ հ­րաշքով մեն-մենակ ապրեր մի անմահ Ռոբինզոն, այդ Ռո­բինզոնի ազա­տության կամ անազա­տության հարցն անիմաստ կլիներ:</p><p>Անիմաստ կլիներ, որովհետև այդ կղզու վրա հա­սարակություն չէր լինի, ուրեմն, Ռո­բին­զո­նին հարկադրելու հնարա­վո­րությունը չէր լինի: Այս կոնկրետ իմաստով, այսինքն, լիբերթարյան <strong>տնտեսագետի´</strong> իմաստով, շատ խորը փո­սը պա­տահա­կան ընկած Ռոբինզոնը <strong>լր­ի´վ է ազատ</strong>, ուղղակի` իր բախտը չի բերել:</p><p><strong>ԱՔՍԻՈՄ</strong>. Բարոյակարգ-կապիտալիզմի <strong>ասած անարքիան երբեք էլ անհատ­ների հան­­րության քաո­սը չի, եր­բեք էլ բաց­ար­ձակ ավազակային ա­զա­­տու­թյու­նը չի</strong>: Այս ղեկավարությունը <strong>խիստ կարգավոր է</strong>, չնա­յած այս կարգը հաս­տա­տողն <strong>օրենքի</strong> <strong>անկենտ­րոն</strong> կամ <strong>ԱՊԱԿԵՆՏ­ՐՈՆ</strong> ղեկավարություն է: </p><p>Մարդկության փորձի տրամաբանական վերլուծությունը ցույց է տվել, որ միայն ու միայն բարոյականության հիմնական նորմերի վրա հիմնված բարոյա­կարգն է ա­մեն մի անհատին տալիս գործունեության <strong>ամենաշատ</strong> մասնավոր կամ անհա­տա­կան ազա­տու­թյու­նը: </p><p>Այո´, բարոյակարգ-կապիտալիզմի ժամանակ<strong><em> </em>անհատի </strong>հասարակական ազա­տու­­թյունն <strong>առավելագույնն է</strong>: Այստեղ այս ազատությունը<strong> բաշխվում է ա­ռա­­վե­լագույն արդարությամբ</strong>:</p><p>Ուրեմն, ազատություն ասելով ավստրիական դպրոցի տնտեսագետները հաս­կա­նում են հասա­րա­կու­թյան մեջ անհատի <strong>հարաբերակա´ն<em> </em></strong>ազատությունը, այն էլ<strong> մի´միայն </strong>բա­րո­­յա­­կարգի օ­րենք­­նե­րի շրջանակ­նե­րում: </p><p>Ազատությունը, մեծ մասով, անհատից խլում են պետերի վարչա­խումբն ու բա­րո­յակարգը խախտող անհատները, թալանչի «օլիգարխ­նե­րը» (ուրիշ խոսքով, լու­թո­կրատները): Տնտեսագետի տեսանկյունից անհատի ազատությունն այն­քա´ն է շատ, ինչքան քիչ է ուրիշի (նախ – պետային վարչախմ­բի) հարկա­դրան­քը: </p><p>Ազատությունը վաճառելի է (օրինակ, երբ մեկը դառնում է վարձու ծառայող, իր ազատության մի որոշակի մասը վաճառում է իր գործատուին): Կնշանակի, ազա­տու­թյունը բարիք է, ապրանք է ու կարող է շատ կամ քիչ լինի:</p><p>Նույնիսկ բարոյակարգի ժամանակ, <strong>հարուստների</strong> ազա­տու­թյան չափն<strong> ավելի շատ է, քան աղքատներինը</strong>: Բայց սա ար­դար է, որովհետև միայն բարոյակարգի <strong>ազատ մրցությունն է որո­շում</strong>, թե ով ու ինչ­­քան հարուստ լինի, ուրեմն, նաև – ինչքան շատ ունենա ա´յն կեն­ցաղային ի­մաս­տով ազա­տու­­թյու­նից, ինչի հնա­րը մաս­­նա­վոր ունեցվա´ծքն է տալիս: </p><p>Այսինքն, հարուստ կամ աղքատ լինելն ու սրանց ընձեռած ազա­տու­թյան չա­փը (բա­­­րոյական հասարակարգի մեջ), ի վեր­ջո, կախված է ամեն մեկի ան­հա­տա­կան շնորհքից ու տա­ղան­դից, սրա աշխատասի­րու­­թյու­նից, հա­մառու­թյու­նից ու նպա­տակասլա­ցու­թյունից (նաև բախտից, բայց բախտից բո­ղո­քելն անիմաստ է): </p><p>Ու այսպիսի կարգի մեջ ամեն անհատն է´լ <strong>իր այս ազատության չափը մեծաց­նելու</strong> <strong>իրական հնարավորությունն ու­նի´</strong>:<strong> </strong>Ջանասեր եղար, շնորհք ու տա­ղանդ ունե­ցար` կհարստանաս: Հարստացա´ր, ազատությանդ չափը կշա­տա­նա: </p><p>Ծույլ ու անբանի մեկը եղար, մյուսներից վատ ես ապրելու, կամ էլ` շատ վատ ես ապրելու ու կարող է՝ բոմժ է´լ դառնաս, ու այդ ժամանակ հասարակական շատ քիչ ազատություն կունենաս, բայց սա արդեն քո´ ընտրությունն է: Ուզո՞ւմ ես ավելի հարուստ ու ավելի ազատ լինես, ծույլ ու անբան մի´ եղի: </p><p>Անշնորհք ու անտաղանդ եղար, շնորհքովներից ու տաղանդավորներից վա´տ ես ապրելու, ու քո ազատությունն էլ իրենց ազատությունից քիչ է լի­նելու: </p><p>(Սա էլ քո բախտն է, հո բոլորն էլ բախտավոր չե՞ն լինի, բայց էլի ապ­րելու ես, հա­ցի կարոտ չես մնա: Իսկ անբարո հասարակարգում հնարավոր է, որ հացի կա­րոտ լինի նույնիսկ տա­ղան­դավո´րը, եթե սկզբունքային ու ազնիվ լինի):</p><p>Բախտն ու պատահականությունն է´լ են կարևոր, բայց բախտն ու պատա­հա­կանությունն օգնում են միայն ա´յն մարդուն, ով անընդհա´տ է աշխա­տում, ով ի­րո´ք է ուզում – իր ազատությունը շատացնի: Հենց ա´յս մարդն է միայն, որ հայտնի անեկդոտի ասածի պես «պա­տա­հաբար թփերի տակ դաշնամուր է գտնում»: </p><p>Հետաքրքիր է, որ մասնավոր անձեռնմխելի սեփականությունն ազատության մաս է տա­լիս ո´չ միայն այդ սեփականության տիրոջը, այլև ա´յն մարդ­կանց, ով­­քեր զուրկ են սեփականությունից: </p><p>Օրինակ, մասնավոր (ու իրոք <strong>ազատ</strong>) թերթ, ռադիոալիք կամ հեռաալիք ունե­ցող մասնավոր անհատին ձեռնտու է, որ իր թերթով կամ ալիքով հանդես գան նաև ուրիշները: Հանդես գան նաև ա´յն մարդիկ, ովքեր աղքատ են, բայց շնորհալի կամ իմաս­տուն ու հեղինակավոր են հա­մար­վում: Ուրեմն, սեփականությունից զուրկ մար­դիկ է´լ են ունենում <strong>կար­ծիք հայտ­նե­լու ազատությունը</strong>: </p><p>Կնշանակի, եթե բարոյակարգի մեջ մեկի ազատությունը շատա­նում է, հնարա­վոր է, որ ազատության մի մասը բաշխվի ուրիշներին, <strong>առանց քչացնելու</strong> տիրոջ ա­զատությունը:</p><p>Այս բաները ճիշտ են, եթե մասնավոր սեփականությունը<strong> պարտադի´ր է պաշտ­պանված, անձեռն­մխելի´ է</strong>, ու ոչ մեկը սա խլելու կարողու­թյունը չունի:<strong> </strong>(Չմո­ռա­նանք, որ ես <strong>ազատությունն<em> </em></strong>է´լ եմ համարում մաս­նավոր սեփա­կա­նու­­թյուն, ուրե­մըն, նաև բարիք-ապրանք, որովհետև ազատությունն է´լ է վաճառելի: Երկրորդն էլ, ազատությու­նը մի´շտ էլ որևէ սեփականություն տնօրինելո´ւ ա­զա­­տու­թյուն է):</p><p>Այսինքն, ասվածները ճիշտ են, երբ հանրության անդամների հարա­բե­րություն­ները<strong> </strong>(հա­մաձայն<strong> </strong>բարոյականության երկրորդ<strong> </strong>հիմնական<strong> </strong>նորմի, տես 8.1-ը)<strong> </strong>կար­գավորվում են<strong> միմի­այն գործող անփո­փոխ բարոյական օրենքով, </strong>ու ա´նպայ­ման կա նաև ան­խափան գործող օրենքով պաշտ­­պան­­ված<strong> ա­զատ մրցություն</strong>:  </p><p>Կապիտալիզմ-բարոյակարգը մի´շտ է դեմ ավազակային անօրեն ու ամենաթող «ազատու­­թյանը», այսինքն, քաոսին, բայց <strong>կողմ է անարքիային</strong>, ինչը, ինչպես տե­սանք, բոլորովին էլ ավազակային ամենաթողությունը կամ քաոսը չի: </p><p>Կապի­տա­լիզմ-բարոյակարգի պահանջած ազատությունը –<strong><em> </em></strong>ազատություն է մի´­մի­­այն բարոյական<strong> ԲՌՆԱԿԱԼ </strong>օրենքի շրջանակներում: </p><p>Կապի­տա­լիզմ-բարոյակարգը (բարոյակարգային անարքիան),<strong><em> </em>կար­գա­վո´ր­<em> </em></strong>հա­սա­­րա­­կարգ է, ընդ որում,<strong><em> </em></strong>այս հասարակարգի<strong><em> </em>կարգ հաստատող բռնակալը </strong>– ան­խու­սափ ու ան­խափան գործող բարոյական օրե´նքն է: </p><p>Այս օրենքի հիմքը <strong>հռոմեական իրավունքի հիմնական թեզերն են</strong>, որոնց գոր­ծու­­նեությունը մինչև այսօր ո´չ միայն որևէ երկրում<strong><em> </em>քաոսային հասա­րակարգ չի ա­ռա­ջացրել,<em> </em></strong>այլ հաստատել է առավել բարոյական կարգ – բոլոր այն երկրներում, որ­տեղ սա կիրառվել է: (Իհարկե, այս կարգը միշտ էլ մասնակի´ է կիրառվել):</p><p>Ասվել է, որ հանրության ան­դամ­ները պիտի ա´ն­պայման հաշվի առնեն ուրիշ­նե­րի գոյությունը, ցանկություն­ներն ու կա­րիք­ները, <strong>թե չէ` այդ հանրության ան­դամ­­ների համա­կեցու­թյունն ան­հնար կլինի</strong>: </p><p>Այս միտքը շատ լավ է բացատրում հետևյալ ամերիկյան անեկդոտը:</p><p>ԱՄՆ-ի դատարաններից մեկը դատում է մի մարդու, ով ծեծել է մի ու­րիշին: Երբ դատավորը հարցնում է դատվողին, թե սա ինչո՞ւ է բռունցքով խփել տուժողին, դատվողն ասում է.</p><p>– Ես ազատ երկրում եմ ապրում, ու բռունցքներս բոլոր ուղղություններով էլ ազատ շար­ժելու իրավունքն ունե´մ, ու օգտվել եմ իմ այս ազատությունից: Տու­ժողի քիթն էլ, պա­­տահական, բը­ռունց­քիս ճամփի վրա ա էղել:</p><p>Դատավորը, ով հիանալի գիտեր բարոյականության հիմնական նորմերն ու սը­րանց կարևորությունը, ասում է մեղադրյալին<em>.</em></p><p>– Բռունցքներդ շարժելու քո ազատությունը սահմանափակ է հարևանիդ քթի դիր­քով ու հե­ռավորությամբ:</p><p>Մարդկանց երազը միշտ է´լ եղել է հենց այնպիսի´ մի հասարակարգը, ուր ան­հա­տի ազատությունը նախ` ամենա­շատն է, ու երկրորդը` այնպի­սի´ հա­սարակարգը,<strong> ուր անհատների ազատությունը հնարավորին չափ ար­­դար է բաշխված</strong>:<em> </em></p><p>Իսկ այդ­պիսի հասարակարգը <strong>միմիայն </strong>(համարյա) անվարչախումբ, այսինքն, համարյա անարքիական<strong><em> </em>բարոյա­կարգ-կապիտալի´զմն է</strong>, <strong>մինարքիա´ն է</strong>, ինչը հիմն­ված է բա­րո­յակա­նու­թյան հիմնական նորմերի վրա:</p><p>Ուրեմն, բարոյական հանրության, այսինքն, իսկական կամ ճշմարիտ կա­պիտա­լիս­տական կարգի անդամներից ոչ մեկի ազատությու­նը <strong>բացարձակ չի</strong>, ու ոչ մեկի համար գազանային կամ ավազակային ամե­նա­թողու­թյու­նը թույլա­տըր­ված չի:</p><p>Ավելին, այստեղ կա նաև խոսքի ու ինֆորմացիա ստանալու գործող ու պաշտ­պանված ա­զա­տություն (էլի օրենքի սահմաններում): </p><p>Կարճ ասած, համարյա անվարչախումբ անարքիական բարոյակարգ-կապի­տա­լիզմի պահանջած ազատությունը – ազա­տու­թյուն է (առաջին հերթին) իրեն պե­տու­թյուն հռչակած <strong>անհսկելի</strong> <strong>վարչախմբի´ անբարո կամայա­կանու­թյու­նից</strong>:</p><p>(Նաև «մասնավոր» գող ու ավազակներից, բայց սրանք հույժ հազվադեպ են սիս­տեմատիկ ու անընդհատ թա­լանում կամ վնասում կոնկրետ մարդուն: Լիքը մարդ կա, ում «մասնավոր» թա­լան­չին այս մարդու նույնիսկ ողջ կյանքում երբե´ք չի թա­լանում կամ վնասում: Այնինչ, վարչախումբը ամե´ն  օր է թալանում կամ վնա­սում ամե´ն-ամե´ն մեկին, թերևս առանց բացառության):</p><p>Բարոյակարգ-կապիտալիզմի այլընտրանքը <strong>կա´մ որևէ տե­սակ կոր­ծա­նարար սոցիալիզմն է, կա´մ բարոյակարգին միջամտող վարչախմբային կի­սա­կա­պի­տալիզմը</strong>, ինչը միշտ դառնում է սոցիալիզմ, այսին­քն, հասցնում է ժողո­վր­դի մե­ծա­մասնության ճորտությանն ու թշվա­ռու­թյանը ու, ի վերջո, կործանվելուն: </p><h2 id="section-52"><a id="_Toc175490644"></a><a id="_Toc460175033"></a><a id="_Toc59035878"></a><a id="_Toc63161730"></a><a id="_Toc65597104"></a><a id="_Toc105575974"></a><strong><em>7.7 Օրենքն ու կույր հավատը </em></strong></h2><p>Երազային վարչախմբի հայրական բարե­խնա­­մու­թյան <strong>գոյու­թյան</strong> նկատ­մամբ մեր ուսյալների կույր հավատը չի թող­­նում, որ թե´ ուսյալը, թե´ շարքային քա­­ղա­քա­ցին հաս­­կանա, որ վարչախմբի նա­խա­ձեռ­նու­թյամբ ստեղծ­ված օրենքները, հա­մարյա առանց բացա­ռու­թյան, <strong>իսկա­կան </strong>կամ<strong> ճշմարիտ </strong>օրենք չեն<strong> </strong>ու <strong>վնաս են </strong>ժողովրդին: </p><p>Այս կույր հավատը չի թող­­նում, որ մտավո­րա­կանն ու շարքային քա­­ղա­քացին հաս­­­կանան, թե ի´նչ են ճշմարիտ օ­րենքն ու ի­րա­վունքը: Ու հասկանան, թե ո´ր մի կանոնը պիտի դառնա ճշմարիտ օրենք:  </p><p>Այս կույր հավատը նաև չի թողնում, որ շարքային քաղաքացին հասկանա, թե օրենք առա­ջարկելու ու ընդունելու իրա­վունքը ո´վ ունի: </p><p>Սրա´ համար է ժողովուրդը թույլ տալիս, որ պետերի այս անհսկելի, ան­պա­տիժ ու անբարո վարչախումբը իր ցանկացած <strong>ավազակային կապրիզը</strong> կոչի «օրենքի նախագիծ» ու սա հաստա­տելու տա իր կամակատար ԱԺ-ին: </p><p>Ուրեմն, ի՞նչ են իրավունքն ու օրենքը:</p><p><strong>Իրավունքը միշտ է´լ մասնավոր սեփականությունը տի­րա­­­պե­տե­լու ու այս սեփականությունն իր տիրոջ հայեցողու­թյամբ ԱԶԱՏ գոր­ծ­ածե­լու կարո­ղու­թյու­նը կամ հ­նա­րա­վորությունն է </strong>(չ­խախ­տե­լով ուրիշ­ որևէ մեկի սեփականու­թյուն տնօրինելու իրավունքները): </p><p>Օրենքը <strong>իրավունքի ա´յն կանոնն է</strong>, ինչը հստակում է ա´յն սահ­­մանը, որը որո­շում է ամեն մի անհատի կյանքի ու գործե­րի ա´յն ոլորտն ու ա­րարքների ա´յն տի­րույթը (դոմենն ու «քայլերը»), ինչի ներսը այդ անհատի կյանքն ու գործերը ա­զատ են որևէ ոտն­ձգու­թյու­նից: </p><p>Այսպիսի կանոններին ասում են` նաև <strong>նորմ</strong>: </p><p>Օրենքը ի­րա­վունքի բանաձևն է: Օրենքը միշտ էլ սե­փա­­կա­նու­թյո´ւն տնօրինելու<strong> ազատության իրա­վական կանոնն է </strong>կամ<strong> բա­նա­ձևը:</strong></p><p>Կրկնեմ, որ ունեցվածքը կա´մ նյութական, կա´մ հոգևոր բան է: Սա նաև մի բա­րիք է կամ մի ծա­ռա­յություն, <strong>ինչը կամ ինչի տնօրինության իրավունքը կարող է ծախվի, ն­վիր­վի, ուրիշին կտակվի </strong>կամ <strong>փոխանցվի </strong>կամ<strong> խլվի </strong>ևն: </p><p><strong>Անձեռնմխելի</strong> ունեցվածքը մի ինչ-որ բարիքը կամ ծառայությունը (նաև` «ան­տե­սա­նելի, անշո­շա­փելի» բա­րի­քը, օրինակ, ազատությունը) <strong>մի­միայն</strong> դրա տի­րոջ հայե­ցո­ղու­­թյամբ տնօրի­նե­լու իրա­վունքն է: </p><p>Սա´ է հռոմեա­կան իրավունքի սկզբուն­քը: </p><p><strong>ԱՔՍԻՈՄ</strong>. <strong>Չլիներ մասնավոր սեփականությունը, չէր լինի նաև իրավունքը</strong>: </p><p>Ուրեմն, բարոյական կամ կապիտալիստական իրավունքի<strong> աղբյու­րը </strong>օրեն­քով պաշտպան­ված <strong>մաս­նա­­վոր սեփականությունն է</strong>: </p><p>Ասվել է արդեն, որ (օրինակ) ինկաների պետության մեջ մասնավոր ունեցվածքն ա´յն աստի­ճան էր վե­րացած, որ նույնիսկ <strong>դատավոր ու դատարան չկար</strong>, ու բոլոր վե­­­­ճերը վճռում էին <strong>պե­տական չինովնիկները</strong>,<strong><em> </em></strong>այսինքն, ամեն մի չինով­նիկ նաև անբեկանելի «օրենսգիրք, դատարան» ու «դա­տա­վոր» էր: </p><p><strong>Անբարո իրավունքի աղբյուրն էլ բիրտ ուժն է</strong>, թու­րն ու թն­դա­­նո­թը, տանկը, կամ ավազակային կապրիզը, օրինակ, ճշմարիտ համարվող «սոցիալիստական» կամ «կիսասոցիալիստական» կազմակերպված սուտն ու խարդա­խու­թյունը: </p><p><strong>Ճշմարիտ </strong>օրենքները բարոյական ա´յն սովորութային նորմերն են, որոնք ա­ռա­ջացել են <strong>սպոն­­տան, ինքնին, առանց մարդ­կա­յին գիտակից ծրա­գրի </strong>ու դար­ձել են ակնհայտ ճշմարտություն <strong>համարվող հանրային անգիր կար­ծիք</strong>: </p><p>Այս նորմերի իրավացիությունը համարյա երբեք չի քննարկվում: Այսինքն, երբեք չի քննարկվում, թե ինչու չի կարելի, որ սպանես, գողանաս, բռնանաս, բռնաբարես, խաբես, կեղեքես ևն, ևն: Այս բաների անիրավությունը (կամ իրավությունը) աք­սիոմ է ու տրամաբանական վերլուծության ենթակա չի:</p><p>Այս նորմերն ու ս­րանց վրա հիմնված օրենքները սկզբում եղել են (թեր­ևս, ցեղա­յին թա­բու­ներից առաջացած) սովորութային նորմ (ինչպես Ջեյմզ Ջորջ Ֆրեզերն է բացատրում իր 13 հատորանոց «Ոսկե ճյուղը» մոնումենտալ գործում), ու նպաս­տել են տվյալ հան­­րու­թյան հարատևելուն ու բազմա­նա­լուն:  </p><p>Սովորութային օրենքներին հենված իրավունքին ասում են սովորու­թային իրա­վունք (commom law): Ու հենց <strong>սովորութայի´ն իրավունքի կանոններն են ճշմա­րիտ կամ իսկական օրենք­ները</strong>: </p><p>Սովորութային օրենքները ա´նպայման են մարդու գործունեու­թյան արդ­յունք,<strong> բայց մարդ­­կային որևէ գիտակից ծրագրի արդյունք չեն</strong>: </p><p>Օրենք դառնալուց առաջ, սովորութային նորմերը նախ դառնում են տվ­յալ հան­րու­­թյան ընդհանուր կարծիքը: Հենց սրա´ համար է, որ հանրության ան­դամ­ները, ան­գիտակից-անգիտակից, սո­վո­րութային օրենքները համա­րում են <strong>ան­առարկելի ու</strong> <strong>ինքնին ճիշտ ու ար­դար</strong>: </p><p>Սովորութային իրավական ու նաև հանրային այլ պրոցեսները, (օրի­նակ) լե­զուն ու ոս­կի փո­ղը, շու­կան ևն, որոնք արդեն երկար ժամանակ է, ինչ մարդկային համա­կե­ցության հիմ­նա­կան ու­ղե­­կից­ներն են, նույնպես <strong>ստեղծվել են իրենց-իրենց</strong>, ըս­պոնտան ու ա­ռանց մարդ­կա­յին գիտա­կից ծրագրի: </p><p>Հենց սրա համար էլ <strong>անհնար է</strong>, որ բարոյակարգ-կապիտալիզմի նոր­մերը լ­րիվ վերացնես, ու մարդկային բարգավաճ ու անկոնֆլիկտ համակեցու­թյունը մնա: Ու հենց որ այս նորմերի գործունեությունը սահ­մա­նափակում ես, հանրության բար­գավաճ ու անկոնֆլիկտ ընթացքը խաթար­վում է: Ու ինչքան շատ ես սահ­մա­նա­փա­կում, այն­քան շատ ես խա­թարում այդ ընթացքը: Մյուս կողմից, վարչախմբի (իբր-պետության) մոգոնած օրենք­նե­րին հենված ի­րա­­վուն­քին ասում են <strong>ստատու­տային իրավունք</strong> (statute law, գրված ի­րա­վունք, իրա­վական ակտ): </p><p>Վարչախմբային (այսինքն, ոչ սովորութային) օ­րենք­ները մի´շտ են <strong>ստատուտա­յին</strong> ի­րա­վուն­քի կանոն: Վարչախմբային օրենքները հորինվում են միայն պետա­կան բյու­­րո­կրա­տիա­յի շա­հերը պաշտպանելու համար ու, կամա՝ թե ակամա, <strong>խո­չընդոտում վնասում են տնտեսական (արարող) մարդու արարմուն­քը</strong>: </p><p>Սրանք, երբեմն բացահայտ ավազակային են: Ավազակային իրավական ակտի մի անթաքույց օրինակը ՀՀ-ի «Անտեսանելի հարստության օրենքն» է (տես իմ «Պե­­տությունը...»):</p><p>Պետական անհսկելի վարչախմբի ստատուտային բոլո´ր-բոլո´ր օրենք­նե­­րը<strong> ա´ն­­պայման են վ­նա­սում անհատի մասնավոր սեփականությունը</strong>: </p><p>Վարչախմբի մոգոնած օրենքները կա´մ ն­պաս­տում են անհատից բռնի գանձվող զանազան ուղղակի ու զար­տուղի հարկ ու մաք­սերի թվի ու ծավալների աճին, կա´մ կրճա­տում են ան­հա­տի ոչ նյու­թա­կան սեփականությունը, այսինքն, սահմա­նա­փա­կում են անհատի ազա­տու­թյուն­ներն ու իրավունքները:</p><p>Անհսկելի վարչախումբն իր օրենքների մեծ մասը մոգոնում է երկրի աղետաբեր ու կրիտիկական շրջան­նե­րում, ողջ ժո­ղովր­դի ճակա­տա­գիրը բա­րե­լավելու համար հրատապ կարիքի կեղծ պատրվակ­նե­րով ու իբր ժա­մա­նակա­վոր, բայց այս օրենք­նե­րը <strong>համարյա երբեք</strong> չեն դադարում գործե­լուց: Վարչախմբերի մոգոնած այս վը­նա­սակար օրենքների թիվն <strong>ա´նպայման է ա­ճում</strong>: </p><p>Նույնիսկ կենդանական հանրությունները (ոհմակները, երամներն ու հոտերը ևն), ա´նպայման են ենթարկվում որոշակի սովորութային նորմերի: Ասվել է, որ ա­ռանց սովո­րու­թա­յին իրավունքի – որևէ հան­րու­­թյունն իս­կույն կմասնատվի ան­հատ­ների: Մարդկային քիչ թե շատ <strong>բարոյական</strong> հանրությունն<strong><em> </em>անհնար է </strong>ա­ռանց սովո­րու­­թային նոր­մերի ու սրանց հետևող օրենք­նե­րի մի սիստեմի:</p><p>Հին հունական պոլիսների մի մասը (մի կարճ – «մինչպերիկլեսյան» ընթացքում) մեր այս­օր­վա ի­մաս­տով «վարչախումբ» թեր­ևս չուներ, չնայած կարող էր ունենար ար­քոնտ (վար­չապետ, իր օգնական 9 պրի­տանով) կամ նույնիսկ տիրան, բայց այս տիրաններն էլ էին հարգում սովորութային օրենք­ները ու հազվադեպ էին խախ­տում սրանք): Իսկ ի՞նչն էր ղեկավարում նման պոլիսի (օրինակ, «մինչպերիկլես­յան» Աթենքի) կյան­քը: </p><p><strong>ՊԱՏԱՍԽԱՆ – Սովորութային օրենքներն ու սրանց վրա հիմնված դատա­րաններն ու մշ­տա­կան 6000 հոգանոց ռեֆերենդումը</strong>: </p><p>Թերևս նույնն էր նաև արդեն հիշատակված Իռլանդիայի վիճակը: </p><p>Իռլանդիան, ինչպես ասվել է,<strong><em> </em></strong>հա­մարյա մինչև վեր­ջե­րս,<strong> մոտ 1000 տարի </strong>ղե­­կա­վարվում էր Բրեհոն­յան կոչված օ­րենք­ներով, այս օրենքներով դա­տող դատա­րան­նե­րով ու (աթենացիների պես) համարյա զուրկ էր պետա­կան ա­պարատից:</p><p>Սովորութային իրավական նորմերի իրագործելության հիմ­նական ե­րաշխիքը այս նորմե­րի անգիտակից պար­տադրությունն է բոլորի´ համար: Ընդ որում, <strong>ոչ թե օրենքի խստությունն է կարևոր, այլ օրենքի անխուսափ կիրա­ռու­­թյունը</strong>:</p><p>Օրինակ, սովորութային նորմով ենք վարվում, երբ մեկի ոտը տրորելիս, իսկույն ու առանց մտածելու, շրջվում ու ասում ենք. «Վա´յ, կներեք, պատահական էղավ», այսինքն, «չար դիտավորությամբ չտրորեցի»: Սրա պես բարոյական նորմերի գոր­ծա­դրությունը թե´ անխափան է ու պարտա­դիր, թե´ անգիտակից է ու ռեֆլեքսային (թե չէ, հնարավոր է, որ սրանք խախտողը պատժվի): Այսպիսի լրիվ վերացական օրենքը կարիք չունի, որ սրա կիրառողն ամեն անգամ տրա­մաբանական վերլու­ծու­թյամբ եզրակացնի, որ պիտի ներողու­թյուն խնդրի: </p><p>Այ­ս­ինքն, բարոյական իրավական նորմը (ուրիշ խոսքով, ճշ­մա­­րիտ ու արդար օրենքը) <strong>պիտի լինի լրի´վ վերա­ցա­կան, պիտի լրի´վ կույր լի­­նի, ու կախ­ված չլի­­նի տեղի ու պահի հանգա­մանք­ներից</strong> ու պիտի ան­խա­­փան ու «անգիտակից» գործի: Միայն վերացակա´ն, կո´ւյր օրենքն է, որ կարող է հա­մար­յա ան­խա­փան գոր­­ծի ու դառնա միակ «<strong>բռնակալը</strong>»: Դառնա «<strong>բռնակալ</strong>» <strong>թե´ պրե­զի­­դենտ­նե­րի, վար­չա­­պետ­­ների ու նախարարների համար, թե´ շարքային մար­դու, թե´ գող ու ավա­զակի համար</strong>: </p><p>Միայն ա´յս օրենքն է, ինչը հասարակական կարգը կդարձնի բա­րոյա­կան, <strong>ԵԹԵ ժո­ղովրդի մեծ մասը հավատա, որ այս կարգը իր հա­մար միակ ձե­ռնտուն է</strong>:  </p><p>Ու այս անգամ, թե որ այսպիսի օրենքը քեզ պատժում է, ոչ մեկից չես նե­­ղանում, որովհետև ումի՞ց նեղանաս, օրենքի կանոնի՞ց, ինչը շատ է նման բնա­կան երևույթ­նե­­րին: Բա, օրինակ, քամուց կամ կայծակից նեղանո՞ւմ են: </p><p>Բայց երբ ա´յս տեսակ օրե´նքը չի այդ բռնակալը, այդ ժամանակ քանի´ հատ չի­նովնիկ կա քեզնից վերև, այդքան է´լ բռնակալ ես ունենում: Ու այդ ժամանակ նե­ղանում ես <strong>ամե´ն </strong>քայլափոխին, որ չինով­նի­կին էլ դեմ ես առ­նում: Նեղանում ես, որովհետև օրենքն այլևս կույր չի – արդեն ջոկողություն դնող օրենք է:</p><p>Պարտադի´ր է, որ բարոյական օրենքը <strong>ա´նպայ­ման ան­­փոփոխ լինի</strong>: </p><p>Մասնավոր առումով, <strong>օրենքի անփոփոխությունը հար­կա­վոր է, որ ան­հա­տն իր գործու­նեու­­թյունը պլանավորելու հ­նար ունենա</strong>, ու որ անհատը (կամ ան­հատ­­նե­րի խումբը) օ­րեն­քի անխափան ու անխուսափ գոր­ծու­նեու­թյան վրա ոչ մի ազդե­ցություն չու­նե­նա ևն: </p><h2 id="section-53"><a id="_Toc105575989"></a><a id="_Toc175490645"></a><strong><em>7.8 Պետերն օգտվում են կույր հավատից</em></strong></h2><p>Արդեն ասվել է, որ պետերի գործունեության հաջողությունը հիմնված է այն խա­բեու­թյան վրա, թե պետությունը հենց վարչախումբն է, իսկ երկրի ողջ <strong>ժողո­վուրդը</strong> (կամ երկիրը, կամ հայրենիքը) ու այս <strong>վարչախումբ</strong>-<strong>պետությունը</strong> – նույնակա´ն են, նո´ւյն բանն են:</p><p>Արժի, որ, չվախենալով կրկնությունից, ասվածին մի քանի բան էլ ավելացվի: </p><p>Պետերը ժողովրդին արդեն <strong>համոզել են նաև</strong> (կամ մտածում են, որ արդեն հա­մոզել են), <strong>որ վարչախումբը հենց պետությունն է</strong>: Բայց, քանի որ վարչա­խմբերի ա­պա­կանությունն արդեն ակնհայտ է, վտանգ կա, որ ժողովուրդը մտածի, թե հենց վարչախումբ-պե­տու­թյան կոնցե´պտն է ապական: </p><p>Սրա համար էլ մեր այսօրվա վարչապետն անընդհատ հայտարարում է, թե «պի­տի այնպես արվի, որ երբ ժողովուրդն ասի «հայրենիք», հասկանա կամ նկատի ունենա հենց պետությունը»: Ինչո՞ւ:</p><p>– <strong>Որովհետև,</strong> – թերևս մտածում է մեր վարչապետը, – <strong>հայրենիքն ու ողջ ժողո­վուրդը նույ­նա­կան են: </strong>Ուրեմն, չափազանց է ձեռնտու, որ<strong> ժողովուրդը մտածի, թե վարչախումբն ու հայ­րենիքն է´լ են նույնական:</strong></p><p>Ինչո՞ւ: Որովհետև այդժամ այս վարչախումբ-պետու­թյան ցանկացած ասա­ծը, ցան­­կա­ցած կապրիզը (քմահաճույ­քը), ցանկացած արար­մուն­քը, մա­նա­վանդ պե­տե­րի գ­րա­վոր օրենք­ներն ու հրահանգները,<strong> կդառնան հենց ժո­ղովր­դի´ </strong>(այս­ին­քն,<strong> </strong>հենց<strong> ամե´ն  մեկի</strong>, հենց<strong> հայրենիքի´</strong>) <strong>ցան­կու­թյունն ու ասածն ու արածը</strong>: </p><p>Ու արդեն այս վարչախումբ-հայրենիքն ու սրա վարչապետը կդառնան հուր-հա­վիտ­­յան ճիշտ ու ան­մեղ, որովհետև համարվում է, թե <strong>հայրենիքը հուր-հավիտ­յա´ն է ճիշտ ու ան­մեղ</strong>:</p><p>Ու քանի որ ժողովրդի միամիտ մեծամասնությունն արդեն կույր-կույր կհավա­տա, թե այս վարչախումբ-հայրենիքը հենց պետությո´ւնն է, սրա համար էլ կույր-կույր կ­հա­վա­տա նաև, որ հենց վարչախումբ-հայրենի´քը պիտի ուժեղ լինի: </p><p>Ու կհավատա, որ վար­չախումբն ինչքան ավելի ուժեղ լինի, այնքան ավե­լի լավ, որով­հետև ախր ուժեղը հենց իր պետությո´ւնն է, իր հայրենի´քն է, հենց ի´նքն է: </p><p>Այս կույր հավատի հետևանքն էլ<strong> ուժեղ ու անհսկելի, անզուսպ ու անպատիժ, ուրեմն, նաև ան­բարո պետերի հարաճուն վարչախումբն է</strong>:</p><p>Այստեղից էլ այն լրիվ կույր հավատը, թե <strong>կա</strong>´ ինչ-որ մի գերշահավետ «պե­տա­կան մտա­ծողություն», կամ «պետականամետություն», ինչը իբր հենց ամեն մի <strong>ան­հա­տի</strong>´ օգ­տին է, քանի որ սա պաշտպանում է հայրենիք-պե­տու­թյան (այսինքն, իբր հենց ամեն մի անհատի) շահերը:</p><p>Ու կհավատա, թե այս պետականամետ մտածողություն կոչվածը հենց <strong>վարչա­պե­տի´</strong> մտածողությունն է: Ավելի ճիշտ, կհավատա, թե պետականամետ մտածո­ղությունը վարչապետի բոլո´ր-բոլո´ր կապրիզներն ու ամենայն լկտի ու անամոթ արար­ք­ներն են: Ու այս կույր հավատը երբեք չի թողնում, որ ժողովուրդը գի­տակ­­ցի, որ վար­չա­խումբ-պետության շահերը <strong>միայն վարչապետի´ ու բոլոր առանձին պետերի´ շա­­հերն են</strong>:</p><p>(ՀՀ-ի գերագույն պետը 2020-ի պատերազմի համարյա նախօրեին օ­րենք հաս­տատեց, ինչը 4 անգամ ավելաց­նում է ամենա­անար­դար հարկը, գույքահարկը, ու հետն էլ հայտարարեց. </p><p>(<strong>«Դուք </strong>{այսինքն, ամեն մի անհատը}<strong> պիտի ուզենա´ք, պիտի ցան­կա­նա´ք, պիտի պահան­ջե´ք, որ պետական պաշտոնյաների աշխա­տա­վարձերը բարձր լինեն…որովհետև սա´ է ՊԵՏԱԿԱՆԱՄԵՏ մտածողու­թյու­նը»</strong>: </p><p>(Ինչպես ասում են, այս ցինիզմի մեկնաբանություններն ավելորդ են):</p><p>Ու այս կույր հավատը երբեք չի թողնում, որ ժողովուրդը հասկանա, որ վարչա­խումբ-պետու­թյուն կոչվածը ընդամենը պետերի հան­րու­թյունն է: </p><p>Այստեղից բխում են հետևյալ դրույթները:</p><p><strong>1</strong>. Վարչախումբ-պետությունը ողջ երկրի, կամ ողջ ժո­­ղովրդի, կամ հայրենիքի հետ նույնացնելը <strong>սխալ է</strong>:</p><p><strong>2</strong>. Վարչախումբ-պետությունը, մանավանդ, ան­հսկե­լի ու ան­պատ­ժելի պետերի­նը, ի­ր ժողո­վր­դին հարկ ու մաքսով ու փո­ղի կեղծարա­րությամբ թալանելու մենա­շնորհը յուրացրած <strong>անբարո</strong> <strong>պե­տե­րի կազմա­կերպ­­ված հան­ցագործ բանդան է</strong>:</p><p><strong>3</strong>. Երբ վարչախումբ-պետությունը խլում է արարող քաղա­քա­ցու ստեղ­ծած բա­րիքի վիթխարի մասը, չի թողնում, որ ա­րարող մար­­դը իր բարիքի մի մասը տնտեսի ու հնար ունենա, որ իր գոր­ծը <strong>ընդլայ­նի կամ այլ ներդրումներ անի</strong>: </p><p><strong>4</strong>. Վարչախումբ-պետությունը խանգարո´ւմ է, խոչընդոտո´ւմ է մարդ­­կային ա­րար­մուն­քի հիմնական ձևերին, <strong>փոխանակությանը, գործակցությանն ու փո­խօգնությանը</strong>, այսինքն, հա­կա­­դրվում է համակեցության հենց էությա­նը: Այս խանգարմունքն ու խոչընդոտներն անընդհատ ու անշեղ շատանում են:</p><p><strong>5</strong>. Վարչախումբ-պետության ու բարիք ստեղծող ժողո­վր­դի նպա­տակ­ները<strong> հա­կա­դիր են</strong>, որովհետև բարիք ստեղծող անհատի ն­պա­տա­կը փո­խա­նա­կության հա­­­մար բարիք ստեղծելն ու սրա մի մասը խնա­յելն է, իսկ վարչախումբ-պետության նպատակը – այդ բարիքից, ինչքան հնարավոր է, շատ խլելը, <strong>ԻԲՐ</strong> արդար վերա­բաշ­խելու համար: </p><p>6. Վարչախումբ-պետության ու բարիք ստեղծող ժողո­վր­դի արարմունքի նորմե­րը<strong> հա­կա­դիր են</strong>: </p><p>Ժողովրդի արարմունքի բարոյական հիմնական նորմերն են.</p><p><strong>Մի´ վնասի:</strong></p><p><strong>Մի´ խաբի ու սուտը մի´ քարոզի:</strong></p><p><strong>Մի´ թալանի, մի´ գողացի, մի շորթի:</strong></p><p>Վարչախումբ-պետության արարմունքի անբարո ու գաղտնի, բայց de facto (եր­բեմն, անգիտակից) նոր­մերն են.</p><p><strong>Վնասի´:</strong></p><p><strong>Խաբի´ ու սուտը քարոզի´:</strong></p><p><strong>Թալանի´, գողացի´, շորթի´</strong>:</p><p>Մի քանի խոսք էլ սրանի´ց ասենք:</p><h2 id="section-54"><a id="_Toc175490646"></a><strong><em>7.9 Ժողովրդի միամտությունը</em></strong></h2><p>Մեր մտավորականությունը չի գիտակցում, որ եթե պետերը ոչ մի բարիք ու ոչ մի ծառայություն չեն ստեղծում, ուրեմն, իրենց ստեղ­ծած վարչական ընդ­հանուր սիս­տեմով <strong>կոչված են</strong>, որ <strong>մի´միայն կեղեքեն ու թալանեն</strong> բարիք ս­տեղ­ծողներին: </p><p>Ու սրանց այս անհսկելի վարչախումբ-պետությունը, այսինքն, պետերի անհըս­կելի, մեծաքանակ ու հարաճուն խում­բը, <strong>ԻԲՐ </strong>հանուն ժողովրդի բարօրության, իր ծախ­սերը ու իր քա­նակն ան­ընդ­հատ է ա­վելաց­նում: </p><p>Ասվել է արդեն, եթե պետերը<strong><em> </em>անհսկելի են</strong>, ուրեմն նաև<strong> անզուսպ ու անպա­տիժ են</strong>, կնշանակի, նաև<strong> անբա­րո են</strong>: Անհսկելի ու անպատիժ պետերն իրենց ծախ­սերի փողը վերցնում են բյու­ջեից, <strong>ինչը համարում են անվերջ</strong> ու, քանի որ այս փողն իրենց քրտինքո´վ չեն վաս­տա­կել, երբեք <strong>չեն ափ­սոսում</strong> սա, ու արարող­­ներից խլած այս փողը ա´ն­պայ­ման է «փո­­շիանում»: </p><p>Ժողովուրդը, կույր-կույր, մտածում է, թե պետության «անօգուտ» ծախսը գոյա­նում է միմի­այն սրանց վիթխարի ռոճիկներից ու վիթխարի պար­գևա­վճար­ներից: </p><p>Նաև – իբր միայն սրանց սպասարկող մեքենաները, թիկնազորերի ու աշխա­տա­­­կազմն ու այլ արտոնություն­ները պահելու ծախսերից, ինչպես նա­և սրանց աշխա­տա­սեն­յակ­­ների ու նախարարու­թյուն­ների եվրոռեմոնտի ու այս կարգի զա­նա­զան այլ ծախ­­սե­րից:  </p><p>Ցավոք, ժողովուրդը երբեք չի նկատում, որ անհսկելի ու անպատիժ վարչախում­բը բյուջեի <strong>ահռելի</strong> մասը փոշիացնում է (ԿԲ-ի ու մնացած բանկերի միջոցով) զա­նազան պետա­կան ծրա­գրերը <strong>վար­կավորելու</strong> ու եր­բեմն էլ ներքին արտա­դրող­­նե­րին <strong>ի­բր</strong> պաշտպա­նելու համար, ու սա էլ՝ <strong>իբր</strong> հանուն ժո­ղո­վրդի բա­րօ­րության: </p><p>Պետերն այս վարկային ծրագրերն իրականացնում են երկու նպատակով: Նախ, որ <strong>չմարող<em> </em>տպավորություն ստեղծեն</strong>, թե հոգում են ժողովրդի ամեն­այն կարիք­նե­րը: Երկրորդը, որ <strong>չմարող<em> </em>տպավորություն ստեղծեն</strong>, թե իբր իրենք միշտ ու անմ­նա­ցորդ զբաղ­ված են ժողովրդի ամենայն կարիքները հոգալով, ուրե­մն, որ ի­րենց հա­րատև գոյու­թյունն ու կարիքը անխուսափելի´ է ու անհրաժեշտ:</p><p>Բայց այս ծրագրերի ծախսերը ոչ միայն օգտակար չեն ու ան­արդ­յունք են, այլև հույժ վնասակար են: Ինչո՞ւ: Որովհետև սրանք <strong>խաթարում են ազատ մրցությու­նը ու չեն թող­նում, որ սխալ ձեռնարկությունները սնանկանան ու իրենց տե­ղը զի­ջեն ա´յն մրցունակնե­րին</strong>, ովքեր ապրանքների գները կնվա­զեց­նեին ու ո­րա­կը կբարե­լավեին: </p><p>Կրկնեմ – ինչքան էլ պետերն ընտրվելիս ազնիվ ու ան­կա­շառ լինեն, այնուամե­նայնիվ, ս­րանք չափազանց արագ են ապա­կան­վում, մա­նա­վանդ, եթե անհսկելի են ու ան­պատիժ: Ու այս ողջ վարչախումբը, Լորդ Աքտոնի ասածի պես, ի վեր­ջո, բաց­ար­ձակ է այ­լասեր­վում ու դառնում է թա­լանչիների ու կա­շառա­կեր­նե­րի ավազակա­խումբ, իսկ հա­սա­րակա­կան կարգն էլ դառնում է լրիվ անբարո: </p><p>Ասվել է, որ մեր մտավորականությունը կույր-կույր հավատում է, թե մեծա­մաս­նու­թյան (դեմոկրատական) կար­­ծիքն ա´նպայման է ճիշտ ու իմաստուն (ինչը բա­ցարձակ է սխալ), ուրեմն, նաև հավատում է, թե բացարձակ «ար­դար» ընտրու­թյու­ն­ը իբր ժողովրդին ղեկավարելու միակ եղա­նակն է: Ինչո՞ւ: </p><p>Որովհետև ժո­ղո­վրդի այս «դեմոկրատական մեծամասնության» կույր հա­­­վատը չի թողնում, որ սա գիտակցի, թե ճշմարտությանը միշտ հասու է միայն <strong>մի</strong> Գա­լիլեյ, <strong>մի</strong> Միզես ու <strong>մի</strong> Հայեկ ևն, ու ոչ թե «ժողովուրդ» կոչված կոլեկտիվ ու անիրական հաս­կա­ցու­թյու­նը: </p><p>Սրա համար էլ մտավորականության այս կույր հավատի մշտական քարոզը չի թողնում, որ ժողովուրդը գիտակցի, թե այս երկրին ո´վ կամ ի´նչ հասարակական կարգ է հարկավոր: </p><p>Պետերի ամեն մի անհսկելի ու անպատիժ նոր վարչախումբն ընտրվում է դե­մո­կրա­տա­կան եղանակով, որևէ կուսակցությունից (կամ էլ սրանցից՝ մեկ-երկու­սից): </p><p><strong>Կուսակցությունների ղեկավարներն ու սրանց մերձավոր հավատարները կազմված են միմիայն իշխանություն երազող ապա­գա պետե­րից</strong>: </p><p>Այս ապագա պետերը, (այսինքն, պետերի ապագա թալանչի վարչախմբի ա´յս ան­դամնե­րը), առկա պետերի պես գերա­զանց են յու­րաց­նում վերը աս­ված բոլոր միջոցներով ժողո­վր­դին թալա­նե­լու ու կե­ղեքելու թե´ իրենց նախորդ­ների, թե´ <strong>աշ­խար­հի այլ պետերի երբևէ հորինած բոլոր ստոր տեխնոլոգիաները</strong>: </p><p>Բացի սրանք, այս նորեկներն <strong>իրենք է´լ են ստեղ­ծում</strong> թալանելու նո­ր տեխնոլո­գիա­նե­ր: Այստեղից հետևում է, որ պետերի ամեն մի անհսկելի ու անպատիժ նո­ր­ընտիր խումբը, այսին­քն, ամեն մի նորընտիր վարչա­խումբը, <strong>առնվա­զն</strong>, նույն­քա´ն վնա­սա­կար ու անբարո է, քան իր բոլոր-բոլոր նա­խորդները: </p><p>Ուրեմն, քանի դեռ պետական այս այլասերված սիստեմը, պե­տա­կան այս անբա­րո վարչախմբային կարգն է առկա,<strong> պետերի ո´ր մի խմբին էլ ընտրես բե­րես ու կարգես<em> </em>պետության մեքե­նայի ղեկին, մեքենան տեղից չի շարժվի</strong>: </p><p>Ընդ ո­րում, <strong>հա­սա­րա­կական առկա ու արդեն անբարո կարգն էլ</strong> <strong>չի դառնա բա­րոյա­կան</strong>, ու մենք բա­րո­յա­կարգ եր­բե´ք չենք ունենա: Ու մեր ուսյալները չեն ու­զում նույնիսկ նկատեն, որ իրենց ուզած լրիվ արդար ու ազնիվ ընտրությունները եղե´լ են, եղել են երկո´ւ անգամ: </p><p>Առաջինը, երբ ժողովուրդը, կոմունիստներից զզված (փաստացի) միաձայն ընտ­րեց Լևոն Տեր-Պետրոսյանին, իսկ երկրորդ անգամ, երբ նույն ժողովուրդը, Սերժ Սարգսյանից զզված (նորից փաստացի) միաձայն ընտրեց Նիկոլ Փաշինյա­նին: Այս երկու <strong>արդար</strong> ընտրության արդյունքն էլ նույնքան ողբալի էր, ինչքան մնա­ցած ան­արդար ու անազնիվ ընտրություններինը: Ուրեմն, մենք պատմության փորձից դաս քաղելու ունակություն բացարձակ չունենք: </p><p>Այս երկու օրինակը ցույց է տալիս, որ գործում է հետևյալ օրենքը.</p><p>Չափազանց շատ լիազորություն ունեցող <strong>ամե´ն մի իշխանությունն է դառնում անհսկելի</strong> ու այս իշխանությունն <strong>ա´նպայման է ուռճանում դառնում անհսկե­լի, անպատիժ, անբարո ու խիստ ծավալուն</strong>:</p><p>Իրո´ք ազնիվ ու արդար ձևով ընտրված ԼՏՊ-ի իշխանությունը հիմնեց ավազա­կապետությունը, 1996-ին կեղծեց ընտրությունները, բանակն ու տանկերը քշեց ժո­ղովրդի վրա, իսկ սպարապետ կո­չեցյալն էլ անամոթավարի հայտարարեց, թե.</p><p><strong>«Հարյուր տո­կոս ձայն էլ հավաքած լիներ ընդդիմու­թյունը, միևնույնն է, իշխա­նու­թյունը չէինք տա»:</strong></p><p>Ազնիվ ու իրո´ք արդար ձևով ընտրված այսօրվա իշխանությունը խարխլեց բա­նա­կը, պարտվեց պատերազմը, հանձնվողական քաղաքականություն է վարում ու անընդհատ հայտարարում է. </p><p><strong>«Դո´ւք եք մեզ մանդատ տվել, ուրեմն, մեր արած բո­լոր քայլերն էլ {որոնք դուք կոչում եք դավաճանական} արդար են ու տեղին, ու հենց ձե´ր քայլերն են»: </strong></p><p>Միակ ելքը հետևյալն է: Եթե պետական որևէ մեքենան, պետերի որևէ վարչա­խում­բն ար­­դեն կա´, առկա´ է, պիտի այդ պետական առկա մեքենա´ն կրճատ­վի փոխ­վի, որ դառնա նվազագույնը թե´ քանակով, թե´ լիազորություններով: Այսին­քըն, պիտի հենց հա­սա­­րակական <strong>կա´րգը</strong> փո­խ­­վի, ոչ թե վարչախումբը: Պի­տի փոխ­­վի շատ ա­վելի կտրուկ, քան Էրհարդը փոխեց Գերմանիա­յում, իսկ Դո­ջը՝ Ճապոնիայում: </p><p>Ու սա պիտի արվի մի <strong>լրիվ նոր ու բարոյա­կան</strong> հեղա­փո­խական <strong>սահ­մա­նա­դրա­կան ռեֆորմով</strong>, մի նոր ռեֆորմատո­րա­­կան սահ­մա­նա­դրու­թյուն կազ­մե­լով: </p><p>Ու այս նոր սահմանադրության կազմելը <strong>երբե´ք ու երբե´ք չպի­տի հանձնվի ո´չ առկա ՎԱՐՉԱԽՄԲԻ ձևավորած կամ հանձնարարած որևէ կո­­մի­տեին կամ հանձնաժողովին, ոչ է´լ որևէ կուսակցությանը կամ կուսակ­ցա­կանին</strong>:</p><p>Մեր առկա բոլո´ր-բոլո´ր վարչախմբերն ու կուսակցություններն ու սրանց սահ­մանա­դրու­թյուններն էլ <strong>անբարո են եղել</strong> ու այ­ս­օր­վանն է´լ է <strong>հույժ ան­բարո</strong>, ու նախ հենց սրա´ համար է, որ առկա հա­սարա­կար­գը ան­բա­րո է: </p><p>Ու մեր հասարակարգը միշտ էլ անբարո կլինի, եթե մեր ուսյալները չհասկանան, որ արդար ու ազնիվ ընտրություններով պիտի <strong>ոչ թե իշխանափոխություն անեն</strong>, այլ <strong>սահմանադրական բարոյակարգային հեղափոխություն</strong>:</p><h1 id="section-55"><a id="_Toc63161677"></a><a id="_Toc65597048"></a><a id="_Toc142283562"></a><a id="_Toc175490647"></a><a id="_Hlk63512289"></a>8. ԲԱՐՈՅԱԿԱՐԳԻ ՀԻՄՔԵՐԸ</h1><p><a id="_Toc525984992"></a><a id="_Toc59035847"></a></p><h2 id="section-56"><a id="_Toc142283563"></a><a id="_Toc175490648"></a><strong><em>8.1 Բարոյականության հիմնական նորմերը</em></strong></h2><p>Բարոյակարգի հիմքը ազատ շուկայական հարաբերություններն են, այսինքն, <strong>ճշմարիտ կապիտալիզմն</strong> է, ինչը ոչ մի երկրում լրիվ չի իրագործվել: Ազատ շուկա­յական հարաբերություններն էլ հիմնվում են <strong>բարոյականության հիմնական նոր­­մերի վրա</strong>:</p><p>Ուրեմն, հենց ի´նքը, սահմանադրությո´ւնը, պիտի հիմնվի <strong>բարո­յակա­նության</strong> հետև­յալ չորս նոր­մի վրա: Նախ – որովհետև սրանց վրա, քիչ` թե շատ,  հիմնված է մեր այ­սօրվա ողջ քա­ղաքակրթու­թյու­նը: Երկրորդը, սրանց այլընտրանքները վերը նկարա­գրված վար­չա­խմբային թալանն ու բռնությունն են: Ահա այդ նորմերը:</p><p><strong>1</strong>. <strong>Մասնավոր սեփականության (ունեցվածքի) անձեռնմխելության նոր­մը</strong>: Ինչը հաստատում է, թե այս<strong><em> </em></strong>ան­­ձեռն­մ­խե­լությունը խախ­տելի է միայն տիրոջ հա­մա­ձայնությամբ: Սե­փա­կանա­տերն ի­րա­վունքն ունի իր սեփականությունը տնօ­րի­նի <strong>իր ուզած ձևով, փոխան­ցի, նվիրի, կտակի – ում ուզենա: Նաև – ոչըն­չացնի</strong>:</p><p><strong>2</strong>.<strong> </strong>Մասնավոր սեփականությունը սրա տիրոջ կամքով<strong> իր ուզած ձևով կամ ու­րիշ­ների հետ երկկողմ համաձայնությամբ գործող պայ­մա­­նով, </strong>գրա­վոր կամ բա­նա­վոր <strong>կոնտրակտով</strong> – ոչ թե ու­ժով կամ սպառնալիքով – <strong>տնօրինելու նորմը</strong>: </p><p><strong>3</strong>. Առանց երկկողմ համաձայնության – մասնավոր սեփականությունը տնօրինելու <strong>բանավոր կամ գրավոր պայմանը </strong>(կոնտրակտը) փոխելու <strong>անթույլատրելիու­թյու­նը: Սա</strong> <strong>խոս­տումը չդրժե­լու </strong>կամ<strong> ստախոսու­թյու­նն անթույլատրելի հա­մարելու ու հասարակական վստահություն հաստատելու </strong>կամ<strong> ազնվության </strong>ֆուն­դա­մեն­տալ նորմն է:</p><p><strong>4</strong>. <strong>Պաշտպանված ազատ մրցության նորմը<em>,</em></strong> գոր­ծե­լով <strong>«օրենքի առաջ բոլորն էլ հավասար են» կա­նոնով: </strong>Այս նորմը<strong> ար­դա­րու­թյուն հաս­տա­տելու </strong>ու նյու­թական ու հոգևոր բարիքներն <strong>արդար բաշ­­խե­լու ՄԻԱԿ ԱՐ­ԴԱՐ </strong>ու անհա­տից կամ անհատների կազմակերպված խմբից ան­կախ միջո­ցն է Սա նաև<strong> նոր տեխնո­լո­գիա </strong>ու որ­ևէ<strong> նոր բան հայտ­նագոր­ծե­լու ամենաբե­ղուն մոտիվացիան է</strong>:</p><p>Այս պայմաններին բավարարող հասարակական կարգը <strong>բարոյական է</strong>, որովհե­տև մեզ հայտնի <strong>ողջ</strong> բարոյականու­թյունը, մարդկայինն ու արդարը, քիչ թե շատ, բխում է այս չորս հիմնական նորմից: Երբ այս նորմերին չեն հետևում, <strong>վերանում է</strong> թե´ բարոյակա­նու­թյու­նը, թե´ ար­դա­րությունը, թե´ վատն ու եղկելին է համար­վում լավ ու ընտիր, թե´ հենց <strong>մարդ­կայ­նությո´ւնն է ոչնչանում</strong>, ու մարդկային հան­­րու­թյունը վերածվում է լրիվ ան­արդար ու ավազակային քաոսի օրենքներով առաջնորդվող ոհմակի, մինչև ցրիվ է գալիս, այսինքն, հանրությունը վերանում է: </p><p>Սրա համար էլ այս գրքի ողջ շարադրանքը բարոյական նորմերի վրա հիմնված հանրային կարգը կո­չում է <strong>բարոյակարգ </strong>կամ <strong>ճշմարիտ կապիտալիզմ, </strong>իսկ այս նորմերը հաստատող սահ­մա­նա­դրությունն էլ համարում է<strong> բարոյական</strong>: Ուրեմն.</p><p><strong>ԱՔՍԻՈՄ</strong>. Բարոյական սահմանադրության առաջին հոդ­ված­ները<strong> պիտի հենց բարոյական այս չորս նորմը լինեն</strong>, որովհետև մի´միայն սրա´նք իրա­գոր­ծող (նա­և սրան­ցից բխող) սահմանադրական, քրեա­կան ու քաղա­քա­­ցիական օրենք­նե´­րը կարող են սրանով ղեկավարվող երկ­րում <strong>բարոյա­կարգ-կապի­տա­լիզմ</strong> հաս­­­­տատեն: </p><p><strong>ԱՔՍԻՈՄ</strong>. <strong>Բարոյական </strong>սահմանադրության<strong><em> </em>նպատակը պիտի լի­նի երկ­րում բարոյական այս չորս նորմը </strong>(ինչքան հնարավոր է՝ լրիվ)<strong> իրա­գոր­ծելը</strong>, ու միմի­այն ա´յս նորմե­րով էլ պիտի հաս­տատ­­վի բարոյակարգը<strong><em> </em></strong>(կա´մ ճշմարիտ կա­պիտա­լիզ­մը): </p><p>Բարոյակարգ-ճշմարիտ-կապիտալիզմը եղել է մարդ­կու­թյան վա­ղե­մի երա­զան­քը, ինչը <strong>ոչ մի երկրում լրիվ չի իրագործվել</strong>, ինչքան էլ որ զա­նազան գույն ու ե­րանգի սոցիալիստները սուտ-սուտ տարածեն, թե այսօրվա Արև­մուտքի երկրնե­րը կապիտալիստական են: </p><p>Տնտեսագիտական ու իրավագիտական-տրամաբանական վերլուծությունն ու մարդ­կության փորձը ցույց է տալիս, որ.</p><p>Բարոյականության հիմնական նորմերը հասարակության մեջ ինչ­քան ավելի լը­րիվ իրագործվեն, այնքան այդ հասարակության անդամ անհատի <strong>ա­զա­տու­թյուն­նն ու բարեկեցությունը շատ կլինի</strong>, ու հոգևոր ու նյութական բա­րիք­­ների <strong>ար­­տա­դրությունն ու որակն էլ կլինի հնարավոր ամենաշատը, իսկ գ­ները՝ հ­նա­­րա­­վոր ամենաքիչը</strong>: </p><p>Բայց նախ այս նորմերն իրագործելը չափազանց դժվար բան է, երկրորդն էլ կա­պիտալիզմ-բարոյակարգը չափազանց փխրուն կարգ է ու սրա նորմերը վարկա­բե­կելն ու սոցիալիստական նորմերով փոխարինելը շատ է հեշտ ու հաճախակի, քան­զի ձրիակեր կյանքի խոստումները արտառոց հրապուրիչ են: </p><p>Այս նորմերը թերևս ամենաշատը իրագործվել են «Սոլոնյան» Աթենքում, հետո՝ գու­ցե Հին Հռոմի մի կարճ ընթացքում, հետո էլ՝ 18-19-րդ դարերի Անգլիայում, ու մեկ էլ` ԱՄՆ-ի մի քանի նահանգում, անկախու­թյան դեկլարա­ցիան ընդունելուց հետո, բայց նորից միայն մի կարճ ընթացքում: Այնուամենայնիվ, այս կարճ ըն­թացք­ներն է´լ բավարար եղան, որ աս­ված ժողովուրդները խիստ հզորանան ու իրենց այս հզորու­թյունը պահեն բավա­կան երկար:</p><p>Հետո սկսվեց սոցիալիստական (կամ պետիստական) համաճարակը, ու այս նոր­մե­րի մի մասն արդեն իրագործած համարյա բոլոր երկրներն էլ քիչ-քիչ հրաժար­վեցին ու դեռ հրաժար­վում են այս նորմերից: Սրանք քիչ-քիչ դառնում են պետերի ղեկա­վարած տնտեսության – <strong>սո­ցիա­լիզմի </strong>կամ<strong> պետիզմի</strong> մի որևէ տեսակը: </p><h2 id="section-57"><a id="_Toc460175031"></a><a id="_Toc59035876"></a><a id="_Toc63161728"></a><a id="_Toc65597102"></a><a id="_Toc142283564"></a><a id="_Toc175490649"></a><strong><em>8.2 Ոսկե կանոնը</em></strong></h2><p>Բարոյականության չորս նորմն էլ, ի վերջո, վերաբերում են<strong> մասնավոր սեփա­կա­նություն տնօրինելու իրավունքին</strong>: Երբ երկու հոգի մասնավոր սեփակա­նու­թյուն են փոխանակում, սրանք, ինչպես Արմեն Ալչիյանը կասեր, փոխանակում են իրենց մասնավոր սեփականությունը տնօրինելու իրավունքները: </p><p> Ճիշտն ասած,<strong> այս նորմերը մերված ձուլված են ի­րար </strong>ու միայն հարմարու­թյան համար եմ սրանք անջատում իրարից: Երբ սրանցից մեկը խախտ­վում է, <strong>մյուսներն է´լ են խախտվում</strong>: </p><p>Բարոյականության հիմնական նորմերն անհատի վար­քի հնարավոր ամենավե­րացա­կան ու ամենաընդհա­նուր կանոններն են: Այս կանոնները<strong> </strong>վերացական են ա´յն իմաս­տով, որ իրագործվելիս՝<strong><em> </em></strong>սրանք<strong> </strong>պիտի<strong> կախված չլի­նեն տեղի ու պահի հանգամանք­նե­րից</strong>, ու պիտի<strong> պարտա­դիր լի­նեն ամե´ն մար­դու կամ մարդ­կանց ամե´ն մի խմբի համար</strong>: </p><p>Ու թե որ որևէ անհատը չենթարկվեց սրանց, ուրեմն, այդ անհատն ըմբոստա­նում է <strong>հասարակու­թյա´ն</strong> դեմ, ու այս անհատն անընդհատ վեճ ու կռվի մեջ կլինի ծանոթ-անծանոթի հետ: Ինչո՞ւ: Որովհետև այս չորս նորմից են բխում (կամ – ճիշտ կըլնի, որ բխեն) բարոյա­իրա­­վա­կան ու էթիկայի այն բո­լո´ր կանոնները, որոնց հե­տևում ենք ամեն քայ­լափո­խին, հետևում ենք հա­մարյա բնազդով (օրինակ, որևէ մեկի ոտը դիտմամբ չտրորելու վերևի կանոնը):</p><p>Սրանցից երրորդ նորմը նշանակում է, որ ոչ մի <strong>անսկզբունքային</strong>, կա´մ, <strong>ստա­խոս</strong> (ասող-ուրացող) կամ <strong>խոստումը դրժած</strong> քաղաքացի <strong>վստահելի չի</strong>, ուրեմն (օրինակ) վարչապետի կամ ուրիշ մի խոշոր պաշտոն գրավելու վստահությունը չպիտի ունենա: </p><p>Իսկ, օրինակ, չորրորդ նորմը (երկրորդի հետ), կոպիտ ասած, ասում է, որ <strong>ոչ մի մե­­նա­­շնորհի (մոնո­պոլիայի) թույլատրություն-լիցենզիա չպի­տի լինի</strong>: Որ դե­պուտատ­ներն ու պետական պաշտոնյաները <strong>մի նիստի տևողությու­նից ավել իմու­նի­տետ չպիտի ունենան</strong>: Որ այս նույն պատգամավորները<strong> որևէ այլ ար­տո­նու­թյուն չպիտի ունենան</strong>:</p><p>Նշենք բարոյական հիմնական նորմերից բխող ածանցյալ կանոններից մի քանի­սը. <strong>կամավոր փոխանակությունը, ազնվությունը, ճշմարտախոսությունը, ըս­կըզբունքայնությունը, տված խոս­­քին տեր լինելը, ա­ռ­ևտուրը, ազնիվ վաս­տա­կը </strong>ևն:  </p><p>Սրանց նշանակությունը, բավական լավ, հայտնի էր, օրինակ, արդեն հին հույ­նե­րին ու կի­րառ­վում էին, օրինակ, Սոլոնյան ու մասամբ էլ՝ Պերիկլեսյան ու մնացած արքոնտների Աթենքում (մի 22-25 դար առաջ): </p><p>Աստվածաշնչի նշանավոր պատվիրանները (<strong>մի´ գողանա, մի´ սպանի<em> </em></strong>ևն) հոր­դորում են, որ մարդն ուրիշի անձնական ունեց­ված­քը չխլի կամ դրան վնաս չտա: </p><p>Սրա հետ միա­սին` քրիստոնեական ուս­մուն­քը հորդորում ու խրախուսում էր, որ մարդիկ հրա­ժար­վեն իրենց մասնա­վոր սեփականությունից (իհարկե, հօգուտ եկե­ղե­ցու), իբր որ հանդերձյալ աշխար­հում ար­քայության արժանանան: </p><p>Բայց եթե հանկարծ բոլոր մարդիկ հետևեն այս քրիստոնեական խորհրդին,<strong> </strong>հա­սարակությունն իսկույն կկործանվի, որովհետև<strong> կվերանա որևէ բան ու որ­ևէ բա­րիք ստեղծելու կարիքն ու ցանկությունը </strong>(մոտիվացիան):  </p><p>Իմիջիայլոց, քրիստոնեությա´ն ոսկե կանոնն էլ է երևի հույներինը, բայց ի´նքը, քրիս­տոնեությո´ւնը այս կանոնը շատ խորամանկ ձևով է ձևակերպել. «Ուրիշնե­րին արա ա´յն բանը, ինչը ուզում ես, որ ուրիշները քե´զ անեն»: </p><p>Ու ի´նքը, քրիս­տոնեությո´ւնը, սա երբեք հետևողական ու անկեղծ չի կիրառել: </p><p>Քրիստոնեությունը միշտ էլ ուզեցել է, որ ուրիշնե´րը բերեն ու իրենց ունեցվածքը տան եկեղեցուն: Բայց, օրինակ, մեր եկեղեցին վերջին երկրա­շարժի օրերին կամ վերջին օրհասական պատերազմի օրերին իր ունեցվածքը տվե՞ց տուժած­ներին: </p><p>(Երկրաշարժի օրերին միայն մի քանի փշուր տվեց: Իսկ արցախցիներին ոչինչ չտվեց: Այսօր ահռելի թվով աղքատ ու հայրենիքը կորցրած անտեր արցախցի կա, բայց մեր ե­կե­ղե­ցին ու օլիգարխներն այս վերջին 34 տարում զբաղված են եղել վանք շինելով, փոխանակ այդ թշվառներին օգնեն): </p><p>Ոսկե կանոնը պիտի ձևակերպվի <strong>ոչ թե</strong> վերի կործանարար <strong>մաքսիմում </strong>պա­հան­ջով. <strong>«Ուրիշներին արա այն բանը, ինչը որ ուզում ես, որ ուրիշները քե´զ ա­նեն</strong>», այլ <strong>նվազագույն</strong> պահանջով. <strong>«Ուրիշներին մի´ արա այն բանը, ինչը չե´ս ուզում, որ ուրիշները քե´զ անեն</strong>»: Սրանց տարբերությունը վիթխարի է:</p><p> Կամ ավելի կարճ. «<strong>Ուրիշին իզուր տեղը վնաս մի´ տուր</strong>»: </p><p>Հենց սա´ է բարոյակարգ-կապիտալիզմի էությունը: Մնացածը (Ա. Իսա­հակյանի <strong><em>Ռաբբի Բար-Հիլելը</em></strong> փոխադրու­թյան մեջ ասածի պես) սրա մեկնու­թյունն է միայն:</p><p><a id="_Toc460175037"></a><a id="_Toc59035882"></a><a id="_Toc63161726"></a><a id="_Toc65597100"></a></p><h2 id="section-58"><a id="_Toc142283565"></a><a id="_Toc175490650"></a><strong><em>8.3 Մարդկության ամենախոշոր հայտնագործությունը</em></strong></h2><p>Մեր այս քաղաքակրթության ողջ պատմության ամենագլխավոր ու ամենահիմ­նա­կան հայտնագործությունը <strong>մասնավոր սեփականության ու սրա անձեռն­մը­խե­լության նորմի հայտնա­գոր­ծու­­թյունն է</strong>: </p><p>Մասնավոր սեփականությունն ու սրա անձեռնմխելության նորմը ստիպեց, որ մարդկային անգիտակից արարմունքի սպոնտան ընթացքը հասցնի բարոյակա­նու­թյան մյուս («ածանցյալ») նորմերի հայտնագործությանը: </p><p>Սրանցից հույժ կարևոր են. </p><p><strong>խոստում-պայմանը, ազնվությունը, արդարու­թյունը, խոսքի ու կարծիքի ազատությու­նը, ճշմարտախոսությունը, ա­զատ մր­ցու­թյան միջոցով բարիքների ու ծառայություն­նե­րի փո­խանակու­թյու­ն-առև­տու­րը, ինչն անգիտակից գործակ­ցու­­թյուն ու օգ­նու­թյուն է</strong>: </p><p>Շատ քիչ մարդ է գիտակցում, որ մասնավոր անձեռնմխելի սեփա­կանության նոր­­մը հնարավորություն է տալիս, որ ազատ շուկային մասնակից ան­հատները թե´ ազատ մրցեն իրար հետ, թե´ այս մրցության ընթացքում բազում նոր բան հայտ­նագործեն: Երբ մասնավոր անձեռնմխելի սեփականության իրավունքը չկա ու ա­մեն ինչը հան­րային է, <strong>չկա նաև մր­ցու­թյու­նը; ուրեմն, չկա նաև արդարությունը բաշխե­լու միջոցը; կնշանակի, չկա նաև նոր բան, նոր տեխ­նո­լո­գիա­ հայտնա­բերե­լու կարիքն ու պահանջը, մոտիվացիա´ն; ուրեմն, չկան նաև ա­ռա­ջ­­ըն­­թացն ու կենսամա­կար­դա­կի աճը</strong>:</p><p>Դարվինը նկարագրում է հրոերկրացի մոտ 150 հոգանոց մի ցեղ, ինչը մաս­նա­վոր սեփականության ինստիտուտը դեռ չէր հայտնագործել: Սրանց կյանքը չա­փա­զանց էր թշվառ: Այս ցեղի տկլոր անդամներն անընդհատ կիսաքաղց էին, իսկ դա­ժան սովի շրջաններում էլ իրենց ցեղի պառավ կանանց բռնում խորովում ու ու­տում էին:</p><p>Սրանց ամե´ն  ինչն էր ընդհանուր: Դարվինը պատմում է, որ երբ իրենք այս ցեղի մի անդամին մի թոփ կարմիր շոր նվիրեցին, սրանք այս շորը հավասար կտրտեցին, որ ամեն մեկին էլ բաժին հասնի: (Տես իմ «<strong>Պետությունը</strong>...» գիրքը):</p><p>Պարզ է, որ նման վարքը թույլ չի տա, որ մարդու եսասիրությունն ստիպի, որ իր նեղություններից ազատվելու համար մի նոր բան հորինի, որովհետև այդ բանն <strong>իրենից կխլեն ու հավասար կբաժանեն</strong> իրար մեջ:</p><p>Իրո´ք, ենթադրենք, թե այս ցեղի մի հանճարեղ ան­հատը հայտնագոր­ծում է, օրի­նակ, հացահատիկ ցանելու, մշակելու ու բերքահա­վա­քի տեխնո­լո­գիան, հասկա­նա­լով, որ կազատվի ձմեռվա սովի մշտական վտան­գից, ահ ու սար­սա­փից ու հար­կադիր մարդակերությունից: </p><p>(Օրինակս ռեալիստական չի, բայց այս տեսակ մի հայտնագործություն արվե´լ է Հին Աշխարհում):</p><p>Շարունակենք մեր ենթադրական օրինակը: Հիմա այս մարդը երկու սեզոն կչար­չարվի՞, կցանի՞ ու կմշակի՞ այդ հացահատիկը, եթե նախօրոք գիտի, որ երբ իր մի քա­նի պարկ բեր­քը հավաքեց, ցեղի մնացած անդամներն դա կխլեն իրենից, կբա­ժա­նեն իրար, ու մի օրում կուտեն իր կես տարվա չարչարանքի պտուղները: </p><p>Իհար­կե, չի չարչար­վի ու ոչ մի բան էլ չի անի: Բայց թե որ այս մարդն իմանա, որ իր հավաքած բերքն իրենից չեն խլի, որով­հե­տև դա իր <strong>անձեռնմխելի սեփակա­նու­թյունն է</strong>, ու այդ բերքով ինքը ձմեռը ան­պայ­ման կփրկ­վի սովից, կչարչարվի´: </p><p>Ուրիշներն էլ աչք կտան սրան ու իրենք էլ կսովորեն այս նոր տեխնոլոգիան: Ու իրար հետ կմրցեն, որ ավելի շատ հացահատիկ արտադրեն, մանավանդ եթե հայտ­նագործվել է նաև առևտուրը, ու հացահատիկը դարձել է նաև առև­տրի առարկա: </p><p>Այս օրինակը նաև ցույց է տալիս, որ մասնավոր սեփականությունից զուրկ հա­սա­րակության ան­դամը <strong>երբեք ազատ չի եղել</strong> (այս ենթադրական մարդն իր աճեց­րած ցորենը տնօրին­ելու ազա­տու­թյունը չու­ներ) ու ազատ չի էլ լինի: </p><p>Մի 10000 տարի առաջվա մարդկային ամեն մի «հասարակությունը» ամենա­շա­տը մի 15-20 որսորդ ունե­նար, թե չէ: Այդ «հասարակության» մեջ համարյա չկար մի ո­լորտ, ուր բազում թաբու չլիներ, ու այդտեղ անհատն անկախություն կամ ա­զա­­տու­­թյուն ունենար: Պրիմիտիվ հասարակության անդամը, անպայման ու պար­տադիր, են­թ­արկ­վում էր ցեղային սովորություններին ու իր ցեղի բազում թա­բուին ու բո­լո­րովին էլ ա­զատ չէր, գոնե մեր այսօրվա իմաստով: </p><p>Անհատի (ոչ լրիվ) հանրային ազատությունը կա միայն քիչ թե շատ <strong>քաղաքա­կիրթ</strong> (բա­րոյակարգով) հասա­րակության մեջ: Ուրեմն, անհատի հասարակական ազատությունը <strong>քա­ղա­քա­կրթությա´ն</strong> ար­դ­յունք է, իսկ <strong>բարոյակարգի մեջ ան­հա­տի ազատությունն առավելագույնն է</strong>: </p><p>Եթե մասնավոր անձեռնմխելի սեփականության ինստիտուտն արդեն կա, հերիք է, որ վերի մտային օրինակի ցորեն ցանելու հայտնագործության պես մի սկիզբ դրվի: Այդժամ, դրան կհետևի նոր տեխ­նո­լոգիաների բազում ուրիշ հայտ­նա­գոր­ծու­­թյուն: Օրինակ, կուլ­տուրական ուրիշ բույ­սերի մշակությունը, անվի ու բրու­տա­գոր­ծու­թյան տեխ­նոլոգիաները, ձուկը կամ մի­սը ապխտելը, թոնրի կամ փռի հայտ­նա­գոր­ծու­թյունը, անասնապահությունը ևն, ևն, ևն:</p><p><strong>Օրենքով պաշտպանված</strong> ազատ մրցությունը<strong><em> </em></strong>բարիք ստեղծելու ու փոխանա­կե­լու, կուտա­կելու (կարճ – բաշխելու) ու նո­րի հայտնագործության ու կենսա­մա­կար­դակի ա­ճի<strong> միակ<em> </em>ա­ռավելագույն արդար ու անսահ­մա­նափակ ձևն ու պայ­մանն է</strong>: Ու պարտադիր չի, որ նոր հայտնագործությունն այն­քան դարա­կազ­միկ լի­նի, ինչ­քան հողագործության, անասնապահության, անվի, նետ ու աղեղի պես կարևորա­գույն տեխնոլոգիաների հայտնագործությու­նը: </p><p>Մեկը գուցե «հայտնագործի», օրինակ, որ ա´յ, ա´յս մի փողոցի ա´յ, ա´յս մի ան­կյու­նում մի խանութ դնելու կարիք կա ու, այդ խանութը հիմնելով, ծառայի այդ փո­­ղոցի բնակիչներին, ու հեշտացնի դրանց գործը, դրանց կյանքը: Մյուսը կարող է ավելի որակով ու ավելի էժան շալվար կարելու տեխնոլոգիա հայտ­­­նագործի ու նորից օգուտ տա բոլորին, <strong>նույնիսկ իրեն անծանոթներին</strong>, էլ չա­սած որ սա գուցե նոր աշխատատեղեր էլ կստեղծի: Ու թե որ մրցությունն էլ <strong>ազատ լինի ու օրենքով էլ պաշտպանված լինի</strong>, մր­ցողների թիվը կտրուկ կշատանա, ապրանքների գինը կդառնա նվազագույնը, իսկ որակը` առավելագույնը:</p><p>Օրինակ, թե որ Հայաստանում մրցությունն ազատ ու օրենքով էլ պաշտ­պանված լինի, զանազան ուղղակի ու զարտուղի հարկերն ու սահման­ներին դրվող մաքս ու տուրքերն էլ այսքան թալանչիական չլինեն ու չինովնիկների բյուրոկրատիան էլ չը­լինի, թերևս ամենաքիչը 100 000 մարդ փոքր ու միջին չափի գործ դնի: </p><p>Այդ ժամանակ, չհաշված նոր տեխնոլոգիաների մեծ ու փոքր «հայտնագործու­թյունները» (վերի խանութ դնելու հայտնագործության պես), չհաշված որակի աճն ու գների նվա­զելը, նոր աշխատատեղեր կստեղծվեն, ու եկամուտներն ու ռոճիկ­ներն էլ քիչ-քիչ կավելանան: Թող այս 100000 գործ դնողից ամեն մեկը միջին հաշվով 1 հոգու գործ տա: Այդ ժամանակ մի 100000 մարդ աշխատանք կունենա, իսկ սա Հա­յաստանի այսօրվա գործ ունեցողների թերևս երրորդ մասն է: </p><p>Ու գոր­ծազրկությունն իսկույն կդառնա<strong> նվազագույնը, ու վիթ­խա­րի էլ մրցու­թյուն կսկսվի</strong>: Պանդուխտներն ու տարագիրներն էլ, տեսնելով, որ Հայաստանի վիճակը լավ է, քիչ-քիչ հետ կգան, ու շուկան կմեծանա: Շուկան որ մեծացավ, գոր­ծերն ավելի կլա­վանան: Ու ս­րա­նից կշահեն ոչ միայն աղ­քատները, այլև բոլոր հա­րուստ գործարարները, որով­հետև կավելանա սպա­ռող­ների թիվը, ու գնունակու­թյունը կաճի, ապրանքն էլ կէժանանա: </p><p>Երկիրը կհարստանա, հարուստ երկիրը հզոր զենք առնելու ու հզոր բանակ ու­նենալու կարողություն կունենա, ու, այսօրվա պես, թշնամիների դեմ չի խեղճանա: </p><h2 id="section-59"><a id="_Toc63161678"></a><a id="_Toc65597049"></a><a id="_Toc142283566"></a><a id="_Toc175490651"></a><strong><em>8.4 Բարոյակարգի սահմանադրության նպատակը</em></strong></h2><p>Սահմանադրությունը հենց ա´յն <strong>պայմա­նա­­­գիրն է</strong>, ինչը «կնքում են» տվյալ երկ­րի բոլոր քաղաքացիները թե´ իրար հետ, թե´ իրենց իսկ ընտրած իշխանավորների, այսինքն, վարչախմբի հետ<strong>: </strong>Սահմանադրության նպատակն է,<strong> </strong>որ նախ հայտնի լի­նի, թե<strong> մար­դիկ ի­րար հետ ի´նչ կարգով, ի´նչ պայման ու օրենքով խաղաղ ու ան­վտանգ ապ­րեն:<em> </em></strong></p><p>Ու նաև – թե ժողովրդի<strong><em> </em>ընտրու­թյամբ վարձած<em> </em></strong>պետերն էլ ի´նչ կարգով ծա­ռա­յեն ժողովրդին ու ի´նչ կարգով <strong>հաշվետու լինեն<em> </em></strong>ժողովրդին, ի´նչ կար­գով հսկ­վեն ու ի´նչ կարգով <strong>ազատվեն </strong>իրենց ըն­տրովի պաշտոն­ներից, ու ինչ կար­գով<strong> պատ­­ժելի լինեն</strong>: Ու նաև – թե ի´նչ կարգով հեշտ ու արագ ազատվեն ընտրու­թյամբ վար­ձած<em> </em><strong>ստա­խոս </strong>կամ <strong>անսկզբունքային </strong>ու <strong>իրենց խոստումը դրժող </strong>պետերից: </p><p>Արդեն մի քանի անգամ ասվեց, որ հնարավոր միակ բարոյական, ազատ ու ան­կոնֆ­լիկտ հասարա­կա­կան կարգը՝ <strong>ազատ շուկայա­կան հարաբերություն­նե­րի կարգն է</strong> (կամ կարճ`<strong> ա­զատ շուկան </strong>կամ <strong>կապիտալիստական կարգը)</strong>: </p><p>Միմիայն ազատ շուկան է անհատին տա­լիս – առավելագույն խաղաղությունը,  առավե­լա­գույն հասա­րա­կա­կան ազատու­թյու­նը, առավելա­գույն ի­րավունքներն ու առա­վե­լագույն ար­դա­րությունը (բարոյա­կարգի շրջանակներում): Այս կարգը նաև նյութական ու հոգևոր բարիքների ու ծառայությունների առա­վելագույն քանակն արտադրող կարգն է, ընդ որում, արտադրանքն էլ առավելա­գույն չափով էժան ու առավելագույն չափով որակով է: Ուրեմն, մեր երազած հասարակական կարգը, եթե հավատում ենք հա­մաշ­խար­հա­յին գիտությանը, եթե հավատում ենք մեր ողջ քա­ղաքա­կրթության փոր­­ձին ու տրամաբանությանը, <strong>մի´միայն </strong>ազատ շուկա­յա­կան կարգն է: </p><p>Ինչո՞ւ: Որովհետև մի­այն սա´ է բա­րոյական: Ու միմիայն սա´ է առավելագույն չա­փով բեղուն ու ար­դար, որով­հետև հիմ­­նված է բարոյակարգի վրա: Ու որովհետև մնացած բո­լո´ր կարգերը քիչ թե շատ սոցիալիստական (կամ տոտալիտար պետիս­տական) են, ուրեմն, անբարո են:</p><p>Իսկ եթե մեր ուզածը <strong>բարոյակա´ն կարգն է</strong>, ուրեմն, մեր ուզածը <strong>բարոյա­կա´ն սահմա­նադրու­թյունն է</strong>, որովհետև ուզում ենք, որ մեր երկրում բարոյա­կա´ն հա­սարակական կարգ, այս­ինքն, <strong>բարոյակա´րգ</strong> հաստատվի: Օրենսդրության խնդի­րը – օրենքների հենց ա´յն տեսակ ժողովածուներ մշա­կելն է, ինչը պիտի ապահովի բարոյական չորս նորմի պար­տադիր ու անխափան գոր­ծու­նեու­թյու­նը<em>:</em> </p><p>Նորից շեշտեմ, որ հենց ա´յս չորս նորմի իրագործությունն է հնարավորություն տալիս, որ ազատ շու­կա­յում օ­րենքով ապահովվի անհատի <strong>հասարակական </strong>ազա­տու­թյան չափն ու տի­րույթները: Հենց սրա´նք են հնարավորություն տալիս, որ գործեն <strong>օրենքով պաշտ­պանված</strong> արդարությունն ու <strong>օրենքով պաշտպանված</strong> ազատ մր­ցությունը: Հենց ա´յս նոր­մերն են հնարավորություն տալիս, որ հաս­տատ­վի <strong>օ­րենքի առաջ բոլորի հավա­սա­րությունը</strong>:</p><p>Սահմանադրության մնացած հոդվածներն էլ պիտի լրացնեն այս նոր­մերն ու ա­պահովեն սրանց պարտադիր ու լիակատար ու անխափան գոր­ծունեությունը:</p><p>Քրեական ու քաղաքացիական օրենսգրքերը<strong> պիտի չհակասեն </strong>վերը ն­շած նոր­մե­րին ու ողջ սահմանադրությանը, ու պիտի լրացնեն սահմանադրու­թյան հաս­տա­տած նորմերը (վերջին հաշվով՝ վերը նշած նորմերը) կիրառելու ձևերը: </p><p>Լևոն Տեր-Պետրոսյանի 1995 թվի սահմանադրությունը, մանավանդ հետո փո­խածները – Ռոբերտ Քոչարյանինն ու Սերժ Սարգսյանինը, այսինքն, այսօրվանը, <strong>ան­բարո</strong> սահմանադրություն են, ու սրանք այնքա´ն են հեռու բարոյական կամ ճշմարիտ կա­­­պիտալիստական լինելուց, որ սրանց տակ կստորագրեին մարդկու­թյան պատ­մու­թյան ամենաթունդ տոտալիտարիստները:</p><p>Հենց այսպիսի մի խիստ անբարո սահմանադրություն է լինելու նաև <strong>գալիք սահ­մանադրությունը</strong>, որովհետև առկա անբարո վարչախումբը միտք չունի սա մշա­կե­լու ու համաձայնեցնելու բարոյական հիմնական նորմերին: </p><p>Մեր սահմանադրության հենց առաջին հոդվածն ասում է, թե «Հայաս­տանը սո­ցիա­լական հանրապե­տու­թյուն է»: Ի՞նչ է նշանակում այս «սոցիալական»-ը: Ֆրիդրիխ Հայեկն իր գրքե­րից մեկի մեջ մի մեծ գլուխ է նվիրել տերմինների անո­րո­շու­թյանը, ու այդ գլխի մեջ մի քանի էջի վրա բերում է «սոցիալական» բառի թեր­ևս մի քանի հարյուր իմաստը: </p><p>Մեր սահմանադրության այս հոդվածը, ըստ էության, նկատի ունի, որ «Հայաս­տանը հետամուտ է սոցիալական արդարությանը»: Սոցիալական արդարու­թյու­նն էլ հենց բաշխական, այսին­քն, սոցիալիստակա´ն արդարությունն է, ինչը գողակա´ն կամ «ափշակայի´ն» արդարություն է: Ինչո՞ւ սա ուղղակի չի ասվում: Չի ասվում, որովհետև արդեն հաստատ է հայտ­նի, որ սոցիալիզմը անբարո է ու կործանարար:</p><p>Մեր այսօրվա սահմանադրության մեջ<strong> </strong>բազում հակասություն կա,<strong> </strong>ու այս հա­կա­սությունները թույլ են տալիս, որ<strong> վարչախումբը զավթի պետության ողջ իշ­խա­նությունը, վերացնի անհատի հիմ­նական համարյա բոլո´ր իրավունք­նե­րը, խլի ուզածդ ան­հատի մասնավոր սեփականու­թյունը</strong>: </p><p>Այսօրվա սահմանադրությունը թույլ է տալիս, որ վարչախումբն իր հարկային, մաքսային ու կոմունալ տա­րիֆ­նե­րով, զանազան տուրքերով ու տուգանքներով, բացահայտ ու պետական «օրենքի» մակարդակով <strong>թա­լանի իր սե­փական ժողո­վըր­դին</strong>; կատարի<strong> ցանկացած հանցագոր­ծու­թյուն ու պետական դա­վա­ճա­նու­­թյուն; երկրի տարածք­ները մաս-մաս հանձ­նի օտարներին ու մնա անպա­տիժ</strong>:<em> </em></p><p>Մեր սահմանադրությունը բարոյականության գլխավոր նորմերը խախտում ու ոտնա­հա­րում է համարյա ամե´ն  ձևով: </p><p><strong>Հայաստանի այսօրվա հասարակական կարգը ան­բա­րո է</strong>: Ահա մի քանի ար­մատական դրույթ, որ բերում եմ, չվախե­նալով կրկնությունից:  </p><p><strong>ա</strong>. Սահմանադրությունը պիտի նախ պարտադի´ր հաստատի, որ բարոյական հիմ­նա­կան նոր­­մերն ու սրանցից բխող մարդու ազատու­թյուն ու ի­րա­վունք կոչ­ված­­նե­րը<strong><em> </em>հիմ­նա­րար են ու անօտարելի</strong>, այսինքն, ոչ ոք, ոչ մի նույնիսկ <strong>հանրա­քվե</strong> – սրանք վերաց­նե­լու իրա­վուն­քը չունի: Չունի նույնիսկ որևէ <strong>արտակարգ </strong>(օ­րի­­նակ, «կովիդա­յին») կամ<strong> ռազ­­մա­կան </strong>դրու­թյան ժա­մանակ: </p><p><strong>բ</strong>. Պիտի հաստատի, որ բարոյականության նորմերն արգելում են, որ Հայաստա­նը լինի «սոցիալական պետու­թյուն», որովհետև «սոցիալական պետու­թյունը» նը­շա­նա­կում է բաշխական «արդարություն», իսկ սա «գողական» արդարությունն է: </p><p>(Բաշխական արդա­րու­թյուն հաստատելու համար պիտի <strong>բարի´ք</strong> ունե­նաս, իսկ վարչախումբն այս բարիքը ձեռք է բերում միմիայն ուրիշների մասնավոր սեփակա­նու­­թյու­նը խլելով, այսինքն, թալանով):</p><p>Մասնավոր առումով, սահմանադրությունը <strong>պիտի հաստատի</strong>, որ.<strong> </strong></p><p><strong>գ</strong>. քա­ղա­քացի­ների ազատ խոսքի, ինֆորմացիան ազատ ստանալու (ներառյալ նաև զենքի ու ս­պառազինության ողջ առևտրի մասին ինֆորմացիան, բացի ռազ­մա­կան տակ­տի­կական օպերատիվ քարտեզների ու սրանց պես բաների ին­ֆոր­մա­ցիան)<strong> մարդու իրա­վունք են</strong>, ուրեմն,<strong> անօտարելի </strong>մասնավոր սեփակա­նու­­թյուն են: </p><p><strong>դ</strong>. իշխա­նավորներին պաշտոնից ազատելու, դա­տի տա­լու ու ար­­դար պատիժ պա­հանջող – ցույց, երթ կամ հավաք կազմա­կեր­պելու <strong>իրա­վունք­ները</strong> <strong>մար­դու ի­րա­­վունք են</strong>, ուրեմն,<strong> անօտարելի </strong>մասնավոր սեփակա­նու­­թյուն են: </p><p><strong>ե</strong>. Սահմանադրությունը պիտի հաստատի, որ<strong> </strong>փոքրամասնու­թյուն­ների ու մա­նուկ­­­ների իրավունք կոչվածները <strong>անիրավ են</strong>, որովհետև երկրի<strong> բո­լո´ր մարդիկ են հավասար օրենքի առաջ</strong>, ու այս առանձին իրավունքների գոյությունը<strong> </strong>հակա­սում է օրենքի առաջ բոլորի հա­վասարության ֆունդամեն­տալ նորմին:</p><p><strong>զ</strong>. Սահմանադրությունը պիտի հաստատի, որ վարչախում­բը,<strong> ա­ռանց ժողովըր­դի համաձայնության</strong>, արտաքին պարտք վերցնելու ու հարկ ու մաքս հաստա­տե­լու <strong>ոչ մի ի­րա­­վունք չու­­նի</strong>, ինչ պատրվակով էլ (վարկ ևն) այս ար­տա­քին պարտքը, վարկ ու մաքսը հաստատվեն: </p><p><strong>է</strong>. Սահմանադրությամբ պիտի արգելվի թե´ կենտրոնական բանկի գո­յու­թյունը, թե´ պետության մեջ շրջանառվող փողի ծավալը որևէ կերպ կամ արտաքին պարտ­քի հաշվին մեծացնելը: (Սա կվերացնի մասնավորին վարկավորելու բոլո´ր հնա­րա­վորությունները):</p><p><strong>ը</strong>. Սահմանադրությունը պիտի սահմանի, որ<strong> </strong>պետական գերակա շահի գա­ղա­փա­­րը <strong>հակաօրինական է</strong>:<strong> </strong>Գերակա շահի պատրվակով ոչ ոք, մանա­վանդ պետե­րի վարչախումբը,<strong> իրա­վունք չունի </strong>որևէ քաղաքացու մասնավոր սե­փա­կա­նու­թյու­­նը խլի կամ ստի­պի, որ քաղաքացին իր ունեցվածքը կա´մ վաճառի վարչախմ­բին<strong> (մանավանդ, հենց վար­չախմբի ա­սած գնով)</strong>, կա´մ տնօրինի, <strong>առանց քա­ղա­քացու համաձայնու­թյան</strong>:</p><p><strong>թ</strong>. Սահմանադրությունը պիտի սահմանի, որ<strong> </strong>կառավարության բոլոր այն քայլե­րը, երբ երկրի բանակը կամ ոս­տի­կանական ուժերը քաղաքացի­նե­րի դեմ են հա­նում, որ ճնշեն իշխանու­թյան դեմ ցույցերը,<strong> հակաօրի­նական են</strong>: </p><p>Ժողովրդին ճնշելու այսպիսի փորձ անող կա­­ռավա­րությունը պիտի<strong> ան­հապաղ հրա­ժա­րա­կան տա</strong> <strong>ու դատի տրվի</strong>:</p><p><strong>ժ</strong>. Սահմանադրությունը պիտի անթույլատրելի համարի, որ<strong> </strong>վարչախումբը ոս­տի­կանական այնքան բազմաթիվ ջոկատ ունենա, որ, <strong>դե ֆակ­տո, դա լինի զոր­­ք</strong>,<strong> </strong>քանի որ այս զորքը ժո­ղովրդի դեմ հանելու համար է: (Մեր ոստիկանների այսօրվա թիվը մեր բանակի երրորդ մասն է):</p><p><strong>ժա</strong>. Սահմանադրությունը պիտի սահմանի, թե <strong>թույլատրվում է, որ լի­նեն – մաս­­նա­­վոր ոստիկանություն</strong>, ինչպես նաև –<strong> մասնավոր զորախմբեր, ջոկատ­ներ, գումար­տակ­­ներ, գնդեր ու նույնիսկ դի­վիզիա­ներ</strong>, իրենց առանձին մաս­նա­վոր (սահմանա­դրու­թյա­նը չհակասող) կանո­նա­դրու­թյուն­ներով: </p><p>Մասնավոր զորախմբերի գործունեության միակ նպատակը պիտի լինի<strong> ար­տա­քին թշնամուն դիմա­գրավելն ու սահմանադրական կարգի պաշտպանությու­նը վարչախմբի կամայականություններից,<em> </em></strong>հակառակ դեպքում, եթե ու երբ այս զորախմբերը խախտում են մասնավոր սեփակա­նու­թյան անձեռնմխելության նոր­մը, սրանք պիտի հայտարարվեն օրենքից դուրս:<strong> </strong></p><p><strong>ժբ</strong>. Բանակը պիտի կազմակերպվի շվեյցարական<strong> բանակի օրինա­կով, ու բը­նակ­չու­թյանը պիտի զենք ունենալու իրավունք տրվի</strong>: </p><p><a id="_Toc525984994"></a><a id="_Toc59035849"></a><a id="_Toc63161680"></a><a id="_Toc65597051"></a></p><h1 id="section-60"><a id="_Toc175490652"></a>9. ՎԱՐՉԱԽՄԲԻ ՍԱՐՍԱՓԸ ՈՒՆԱԿ ԱՆՀԱՏՆ Է</h1><h2 id="section-61"><a id="_Toc105575959"></a><a id="_Toc175490653"></a><strong><em>9.1 Պետերի սարսափը մասնավորի հաջողությունից</em></strong></h2><p>Պետական վարչախումբն իրեն մի´շտ է հռչակում պետություն-հայրենիք-երկիր-ժողովուրդ ու մի´շտ է ձգտում իրեն նույնացնի այս պետություն-հայրենիք-երկիր-ժողովրդի հետ: Ինչո՞ւ: </p><p>Որովհետև վարչախումբը (այսինքն, գոնե սրա վերնախավի անդամ անհատնե­րը) հստակ է հասկանում, որ ինքը կազմակերպվել է միմիայն ժողովրդին թալանե­լու ու կեղեքելու ու այս թա­լա­­նի հաշվին անհոգ ու անդարդ ապրելու նպատակով: </p><p>Ու վարչախումբը հստակ է հասկանում, որ ինչպես որ մսաղացը չի կարող կոմպ դառնա ու կոմպի փոխարեն աշխատի, այնպես էլ ի´նքը, ի բնե թա­­լանչի վարչա­խո´ւմ­բը, չի կարող տեղը տեղին բավարարի ժողովրդի կարիք­ները:</p><p> Վերջերս ֆինն բիզնեսմեն Պետեր Վեստերբակկան ուզում էր իր փողով Հելսին­կին Տալլինին միացնող ստորջրյա թունել սարքի, որ բավարարի երկկողմանի ու­ղևորության խիստ բար­ձր պա­հանջարկն ու ժողովրդին ազատի վտանգավոր ու փոք­րածավալ պառոմից (լաս­տանավից): </p><p>Էստոնիայի էկոնոմիկայի ու ինֆրաստրուկտուրաների նախարար Թաավի Աա­սը, լսելով այս բիզնեսմենին, ասում է. «Լավ կլինի… բայց սրա համար 15 միլիարդ եվրո է պետք, չունենք: Դա համարյա մեր ողջ բյուջեն է: Մաս­նավորն էլ այդքան փող չի ներդնի…»: Բիզնեսմենն ասում է.</p><p>«Պետությունից փող չեմ ուզում, միայն ինձ չխանգարեք: Ներդրողներն արդեն կան»: Նախարարն ասում է. «Միայն պետությո´ւնը կարող է իրեն թույլ տալ այդ­քան մեծ ներդրումներ»: Բիզնեսմենն ասում է. «Դուք հենց նոր ասացիք, որ պե­տությունն այդքան փող չունի»: Նախարարը կրկնում է առաջվա ասածները: </p><p>Մեկ ուրիշ, ավելի անկեղծ նախարար բացատրում է ֆինն բիզնեսմենին, որ վար­չախումբն ուզում է ի´նքը մշակի նախագիծը, ի´նքը ճարի ներդրողներին: </p><p><strong>Ու պետա­կան վարչախումբն արգելում է նախագիծը</strong>: </p><p>Նորից շեշտեմ, որ պետերի վարչախումբը միշտ էլ քա­րո­զում է, թե կան այնպիսի խոշոր ձեռնարկներ (իբր բնական մոնոպոլիային առնչվող ձեռ­նարկ­­ներ), որոնք մաս­­­նավորն իբր կա´մ չի կարող անի, կա´մ իբր չի ուզում անի, կա´մ չի կարող ղե­կավարի, ու սրանք <strong>իբր պիտի ու կարող է անի մի´միայն վարչախումբը</strong> (հար­կա­­տուի հաշ­վին):  </p><p>Իհարկե, վարչախմբի այս հավակնոտ հայտարարությունը <strong>լրի´վ է սուտ</strong>: </p><p>Մասնավոր <strong>անհատն</strong> ամեն ինչն էլ անելու ունակությունն ու­նի´: </p><p>Մի՞թե վարչախմբի ցանկացած ձեռ­նարկն էլ հենց այդ վարչախմբի նշանակած մեկ կամ մի քանի <strong>անհատ</strong> չինովնիկը կամ վարչախմբի նշանակած անհատ քաղա­քացին չի անում: </p><p>Ուրեմն, ինչո՞ւ չպիտի թույլ տրվի, որ անհատները միմիայն իրե´նց նախաձեռ­նու­­թյամբ իրագործեն նաև այն ձեռնարկները, որոնք տրվում են միայն «բնական մո­նո­պոլիստին»:</p><p><strong>Եթե</strong> 19-րդ դարում ԱՄՆ-ի տնտեսական ազատությունը չլիներ, <strong>եթե</strong> այնտեղ այն օրերին լիներ ԱՄՆ-ի այսօրվա կիսասոցիալիզմը, <strong>եթե</strong> այն օրերին ԱՄՆ-ում լինեին <strong>այսօրվա</strong> տրանսպորտի, էկոնոմիկայի, ու այլ նախարա­րու­թյունները, այդ երկիրը թերևս երբեք հարկավոր կապիտալը չէր կուտակի ու այդ­քան վիթխարի կա­ռույց­ներ չէր իրագործի ու <strong>աշխարհի ամենահզոր պե­տու­թյու­նը չէր դառնա</strong>: </p><p>Այն օրերին ԱՄՆ-ի բիզնեսմենը համարյա լրի´վ էր ազատ չինովնիկների կա­պանքնե­րից: Ու, օրի­նակ, 1870 թվին մասնավորն ԱՄՆ-ում կառուցել է 85000 կմ երկաթգիծ (իսկ սա հա­մարյա Ռուսիայի այսօրվա երկաթգծի երկարությունն է), հաջորդ 10 տա­րին – կրկ­նակի շատ, իսկ հաջորդ 15 տարին այս թիվը մի անգամ է´լ է կրկնա­պատկվել: </p><p>Մասնավորն ուզո´ւմ է խոշոր նախագծեր իրագործի, բայց պետերի վարչա­խում­բը, <strong>սարսափելով մասնավորի ամենակարող երևալուց ու մա­նա­վանդ մաս­­­նա­վորի հույժ բարձր որակից ու ակնհայտ էժան աշխատանքից</strong>, չի թող­նում: Չի թողնում, որ պետու­թյան չա­րածն ու, մանավանդ, արածի <strong>խոտանը</strong> չերևա:</p><p>Այս գլխավոր պատճառին ուղեկից – ուրիշ պատճառներ էլ կան: </p><p>Եթե մասնա­վորին թույլ տրվի, որ սա խոշոր ձեռնարկներ իրագործի, իսկույն կե­րևա, որ մասնավորը, վարչախմբին հակառակ, այդ ձեռնարկին հատ­կաց­րած գու­մա­րի <strong>ոչ մի մասը</strong> <strong>չի փոշիացնում</strong> կամ «<strong>լափում</strong>», որովհետև <strong>անհնար է</strong>, որ մաս­նա­­վորն ի´ր իսկ փողը հենց իրենի´ց գողանա: Ու իսկույն կերևա, որ, ի տար­բե­րու­թյուն վարչախմբի, մասնավորն այդ (ու նաև ցանկացած այլ ձեռնարկը) շատ ու շատ ավելի էժան ու շատ ու շատ ավելի որակով ու շատ ու շատ ավելի արդյունա­վետ ու արագ է անում:</p><p>Սրա համար էլ վարչախումբն <strong>ա´նպայման է դեմ</strong> կրթությունը, առողջապահու­թյունն ու ա­պա­­հո­վագրությունը <strong>մասնավորին հանձնելուն</strong>, եթե նույնիսկ ա­կն­­հայտ է, որ այս հար­ցերի պետա­կան կենտրոնացրած ղե­կա­վարու­թյու­նը հույժ ան­շա­հավետ, հույժ ան­­կատար ու նույնիսկ վնասակար է: </p><p>Վարչախումբն <strong>ա´նպայման է դեմ</strong> խոշոր կա­ռույց­ների (օրինակ, եր­կաթ­գծերի, խո­շոր մայրուղիների ու ստորջրյա թու­նելների, խո­շոր կա­մուրջների ևն) իրագործ­ու­թյունը<strong><em> </em>մասնավորին հանձնելուն</strong>: Ինչո՞ւ: Դեմ է, քանի որ եթե ժողովուրդը հան­կարծ տեսնի, որ մասնավորն ունակ է այս խնդիրները լուծի (ընդ որում, ավելի որակով, ա­վե­լի էժան ու արագ), կհաս­կա­նա, որ այստեղ վարչախմբի կարիքը չկա: </p><p>Իսկ եթե ժողովուրդը հասկանա, որ <strong>այստե´ղ</strong> վարչախմբի կարիքը չկա, հնարա­վոր է, որ գլխի ընկնի, որ վարչախմբի կարիքը չկա <strong>համարյա ոչ մի ո­լոր­տում</strong>: </p><p>Վարչախմբային գործելակերպի<strong> հույժ կործանարար մասը հենց վարչախըմ­բա­յին բազում վիթ­խարի ծախսերն են </strong>(վարկերի ու պե­տա­կան վիթ­խա­րի ծրա­գրերի ու այլ ձևերով, օրինակ, մայրուղի կա­ռու­ցելու կամ ասֆալ­տա­պա­տելու պա­տըրվակով): </p><h2 id="section-62"><a id="_Toc105575960"></a><a id="_Toc175490654"></a><strong><em>9.2 Կենտրոնական բանկը</em></strong></h2><p>Կենտրոնական բանկը (ԿԲ-ն), ըստ էության, ինքնիշխան պետություն է պե­տու­թյան մեջ: Ահա ՀՀ-ի Կենտրոնական բանկի օրենքի առաջին հոդվածից սա հաս­տատող մի քանի կետ (հապավումներն ու թավատառն ի´մն են):</p><p>«<strong>1</strong>. ՀՀ-ի կենտրոնական բանկը պետական գործառույթներով օժտված իրավա­բա­­նական անձ է, որի միակ հիմնադիրը Հայաստանի Հանրապետությունն է»:&nbsp; </p><p>{Սա նշանակում է, որ<strong> ԿԲ-ի սեփականատերը ՀՀ-ն է</strong>, ինչը հետո առանձին է´լ է նշվում: Բայց տեսեք, թե ԿԲ-ի սեփականատիրոջ ու (իր սեփականություն) ԿԲ-ի փոխհարաբերություն­ները ինչքա´ն են տա­րօ­րի­նակ}:</p><p>«<strong>4</strong>. Կենտրոնական բանկն իր խնդիրներն իրագործելու նպատակով կարող է <strong>իր անունից`</strong></p><p>«-կնքել պայմանագրեր, ձեռք բերել իրավունքներ, ստանձնել պարտավորու­թյուն­­ներ, այդ թը­վում` վերցնել վարկեր.</p><p>{<strong>բնական է, որ այս ամենը, մեծագույն մասով, օտարերկրյա աղբյուրնե­րից</strong>}:</p><p> «- հանդես գալ որպես հայցվոր և պատասխանող». </p><p> «- սույն օրենքով նախատեսված դեպքերում ձեռք բերել, տիրապետել, օգտա­գոր­ծել և օտարել գույք, գույքային և անձնական ոչ գույքային իրավունքներ»:</p><p>Իսկ հետո, sic! –</p><p>«<strong>5</strong>. Կենտրոնական բանկն իր խնդիրներն իրականացնելիս <strong>անկախ է</strong> ՀՀ-պե­տական մարմին­նե­րից:</p><p>«<strong>6</strong>. Կենտրոնական բանկը և կառավարությունը միմյանց պարտավորություննե­րի համար <strong>պա­տասխանատվություն չեն կրում</strong>, եթե այդպիսիք չեն ս­տանձ­­նել»:</p><p>{Ահա մի կետ հոդված 2-ից}.</p><p>«3. … ԿԲ-ի խորհուրդն ընդունում է նորմատիվ և անհատական որոշումներ, իսկ ԿԲ-ի <strong>նա­խա­գահը`</strong> անհատական և ներքին իրավական ակտեր` որոշումներ ու կար­գադրություն­ներ»:</p><p>{Իհարկե, նախ ասված է, թե ԿԲ-ն այս ամենն ընդունում է «իր իրավասության սահմաններում», բայց մի՞թե ակնհայտ չի, որ ՀՀ-ից անկախ ու ՀՀ-ի առաջ ոչ մի պարտավորություն չունեցող ԿԲ-ի ու մանավանդ ԿԲ-ի <strong>նախագահի´</strong> իրավասու­թյունը ուղղակի անսահմանափակ է}:</p><p><strong>«Հոդված 13</strong>. Կետ 2. ԿԲ-ն իր եկամուտները պլանավորում է ինքնուրույն: ԿԲ-ի եկամուտները <strong>ենթակա չեն հաստատման</strong> ՀՀ-ի պետական մարմինների կող­մից»: </p><p>Հոդվածներից 28-ը ծավալուն է ու վերնագրված է չափազանց խոսուն – «<strong>Ծառա­յողական գաղտնի­քը</strong>», ինչը մի անգամ էլ է շեշտում, որ «ԿԲ-ն … <strong>անկախ է</strong> ՀՀ-պե­տական մարմիններից» ու, մանավանդ, ժողովրդից ու իր «պարտավորություն­ների համար <strong>պատաս­խա­նա­տվու­թյուն չի կրում ոչ մեկից</strong>», բացի երևի իր եվրո­պա­կան միջազգային բանկային իսկական տերերից:</p><p>{Շեշտում եմ, այս «<strong>Ծառա­յողական գաղտնի­քը</strong>» ծավալուն հոդվածը ոչ թե Պաշտ­պանությա´ն նախարարության օրենքի հոդված է, այլ ԿԲ-ի օրենքի: Մի՞թե տարօրինակ չի, որ ԿԲ-ն «<strong>Ծառա­յողական գաղտնի­ք</strong>» ունի իր իսկ ժողովրդից, ընդ որում, այսքան ծավալուն}:</p><p>Այսօր վարչախումբը, մի´շտ ու ա´նպայման, փող ար­տա­դրելու իրավունքը հանձ­նել է <strong>միմիայն իր երկրի Կենտրոնական բան­­­կին</strong>:  Դե հիմա, եթե ընթերցողը հի­շում է այս շարադրանքի սկզբի հայեցողական բրիգադի հույժ լկտի արար­մունքը ու եթե այդ բրիգադի արարմունքը համարում էր ֆանտաստիկ ու անհնար, թող ուշադիր կարդա ԿԲ-ի օրենքից քաղած այս մի քանի տողն ու համոզվի, որ բրիգա­դի մասին այնտեղ ասածներս բոլորովին էլ չափազանցություն չեն:</p><p>Վարչախումբը, ԿԲ-ն ու միջազգային կենտրոնական արժութային ֆոնդերն ու բանկերը, պար­­տադիր, ձեռ ձեռի տված ու իրար համաձայն են գործում: Չէ՞ որ Կենտրո­նա­կան Բանկը հենց ա´յդ նպատակով են հիմնում: </p><p>Այս «ավանդույթը» համատա­րած է, մանավանդ այն բանից հետո, երբ Վուդրո Վիլսոնի օրոք, 1913-ին, հիմնվեց ԱՄՆ-ի Ֆեդերալ Ռեզերվային Բանկը: Ինչո՞ւ: </p><p>Որովհետև բոլո´ր-բոլո´ր վարչախմբերին, <strong>անընդհա´տ ու անընդհա´տ,</strong> ծախսի փող է պետք, ու չնայած այս փողը միշտ էլ անհարկի վիթխարի է, միևնույնն է, այս ծախսը միշտ էլ վիթխարի չափով է շատանում, անընդհա´տ: </p><p>Ծախսի այս վիթխարի փողը անհնար է ճարելը – <strong>առանց</strong> <strong>պետական մաս­շ­տա­բով </strong>ԿԲ-ի <strong>փողը կեղ­ծելու </strong>այս համաշխարհային խարդախ «թատրո­նի» ու<strong> միջ­ազ­գային ԿԲ-ներից պարտք անելու</strong>: Մյուս կողմից էլ ԿԲ-երը իրե´նք են զբաղ­ված «օդից» թուղթ փող տպելով, այսինքն, փող կեղծելով ու այս կեղծ փողով ժողո­վըրդին թալանելով: Սրա համար էլ ԿԲ-երը <strong>հանցակցում են</strong> կառավարություննե­րի հետ, որ սրանց միջոցով, <strong>թե´ իրենց հանցագործությունները կոծկեն, թե´ սնանկա­նա­լուց խուսափեն</strong>: Կառավարություններն էլ ԿԲ-երի իրենց տրված պարտքի դի­մաց, հաճույքով են հանցակցում ԿԲ-երի հետ:</p><p>Ի՞նչ երաշխիք կա, որ ՀՀ-ի ԿԲ-ն միջազգային կառույցներից (մեղմ ասած) ան­կախ է ու դրանց կատարածուն ու հանցակիցը չի: Ի՞նչ երաշխիք կա, որ հենց միջազգա­յին կառույցները չեն պարտադրում ՀՀ-ի ԿԲ-ին, որ սա խոշոր պարտքեր անի ու ՀՀ-ն դարձնի այդ կառույցների վասալը: Այդպիսի երաշխիք չկա:</p><p>Առ այսօր ոչ մի վարչախումբ չի համբերել (ու չի համբերի), որ մասնա­վորն էլ փող հատելու իրավունքն ունենա (չի համբերել դեռ այն օրերից, երբ դեռ ապրանք-ոսկի ու ապրանք-արծաթ փողերն արգելված չէին): </p><p>Ոսկի ու արծաթ փողը կեղծելը բարդ է: Սա, օրինակ, անվերջ շատ չես կեղծի: Ի վերջո, օրինակ, ոսկի փողի մեջ պիտի գոնե մի քիչ ոսկի լինի´, չէ՞: Ուրիշ հարց, եթե փողը միմիայն թղթից լինի: </p><p>Հրամանով ստեղծած թուղթ փողը կեղծելը <strong>սահ­­ման չունի: Ուզո՞ւմ ես – կեղ­ծի´, ինչքան կու­զես</strong>: </p><p>(Ճիշտն ասած, այդ սահմանը կա´: Այդ սահմանը հիպերինֆլյացիան է, ինչի հե­տևանքը երկ­րի ողջ տնտեսության փլուզվելն է: Ընտրովի դեմոկրատական վարչա­խմբին սա երբեք չի անհանգստացնում, որովհետև սա միշտ էլ մտածում է. «Ինձ­նից հետո – թեկուզ ջրհեղեղ»): </p><p>ԿԲ-ն ու վարչախումբը, միմիայն իրենք, անկարող կլինեին իրագործելու փողը կեղծելու այս ողջ վիթխարի ու հարատև խարդախությունը: </p><p>Սրա համար էլ օդի պես անհրաժեշտ է, որ վարչախմբի (կամ հենց ԿԲ-ի) մոգո­նած օրենքներով <strong>ա­ռ­և­­տրա­կան բոլո´ր բանկերը</strong> հլու հնազանդ ենթարկվեն ԿԲ-ին, ուրեմն, նաև վար­­չախմբին, ու դառնան սրանց խարդախությունների հանցա­կի­ցը: Այնինչ, առևտրական բանկերը մասնակից են շուկայական պրոցեսին: Ա­զատ շուկայում այս բանկերը պի­տի ազատ մրցեն, որ<strong> շու­­կան ի´նքն ընտրի, թե ո´ր բանկն է ձեռնտու շուկային ու ազատ տնտեսվա­րողին, ու ո´րը պիտի սը­նան­­­կանա</strong>: </p><p>Բայց մնացած բանկերը ԿԲ-ի հլու հնազանդ ճորտերն են, ու այս ճորտությունն իրենց է´լ է խիստ ձեռնտու, քանզի ԿԲ-ն դրանց ապահովագրում է սնանկանալուց: </p><p>Կենտրոնական բանկը երկրի ժողովրդին թալանող վարչախմբի <strong>թալանի գլխա­վոր հիմնարկ-«զորավարն» է</strong>: Սրա թալանչիական գործելաձևերն են – <strong>փողի ծա­­­վալը մե­ծաց­նող էմիսիան, ար­տաքին վարկերի պատրվակով արվող ար­տա­քին բո­լոր տեսակ պարտքերն ու ԿԲ-ի վարած վարկային ու գները իբր հսկելու բան­կա­յին քա­ղաքա­կանու­թյունը, ինչպես նաև պե­տա­կան ծախսերն ու արտաքին պարտքն «սպասարկելու» բոլոր աճպարա­րու­թյուն­նե­րը</strong>:<strong> </strong></p><p>Վարչախմբերը (իբր օգտվելով) իրենց գործունեությունը <strong>արդարացնող</strong> պաշ­տո­­նա­կան տնտե­սագետների կործանարար խորհուրդների վրա, հայտարարում են, թե հ­նա­րա­վոր է, որ փողի ծավալը շատացնելով զսպեն կամ ղեկավարեն ին­ֆըլ­յա­ցիան: </p><p>Այս դրույթի սխալականությունը ճշմարիտ տնտեսագիտությանը 112 տա­րուց ա­վել է հայտ­նի: (Տես, օրինակ, Ludwig Mises-ի “<em>Human Action</em>”-ը):</p><p><strong>Ինֆլյացիան աղքատներին ավելի է աղքատացնում, իսկ հարուստներին էլ ավելի է հարստացնում</strong>: Հարստացնում է հենց այս աղ­քատ­ների ավելի շատ աղ­քատանալու հաշվին:</p><h2 id="section-63"><a id="_Toc175490655"></a><strong><em>9.2 ա Մ. Ն. Ռոթբարդը ԿԲ-երի մասին</em></strong></h2><p>«Կենտրոնական բանկերը մեր օրերի ամենամեծ խառնակիչներն են: </p><p>Սրանք, մա­նա­վանդ ԱՄՆ-ի Ֆեդերալ Ռեզերվային Սիստեմը, պատասխանատու են փո­ղի ոս­կե ս­տան­դարտից հրաժարվելու համար, ինչը մի´շտ էր խանգարում, որ ին­ֆլյա­ցիայի քա­ղա­քա­կա­նություն վարվի {այսինքն, ինֆլյացիայով թալան արվի}:</p><p>«Ոսկե ստանդարտը 1971-ին լրիվ վերացրեցին ու սա փոխարինեցին թուղթ փո­­ղի (ֆիա­տային փողի) ստանդարտով: Այդ օրվանից կենտրոնական բանկերը հնա­րավո­րություն ունեն, բառացի, օդից փող ստեղծելու: Բայց, այս գունազարդ թղթի քանակը մեծացնելով, հանրությանն ավելի հա­րուստ չես դարձնում: Եթե սա սխալ լիներ, աշ­խար­հում արդեն ոչ աղքատ երկի´ր մնացած կլի­ներ, ոչ է´լ աղ­քատ մարդ: </p><p>«Օդից սարքած թուղթ փողն անվնաս բան չի: Օդից սարքած այս թուղթ փողը հա­րստացնում է փողն արտադրող մոնոպոլիստներին ու սա առաջինն ստացող­նե­­րին (այս­ինքն, կառավարու­թյուն­ներին, ու սրանց հսկած խոշոր բանկերին ու ի­րենց մեր­ձավոր օ­լի­գարխներին), աղքատաց­նելով սա ավելի ուշ ստացողնե­րին: </p><p>{Որով­հետև առաջին­նե­րը հարստանում են երկրորդների հաշ­վին: Սա մա­նա­վանդ ավելի շատ է աղքատաց­նում արդե´ն աղքատներին}:</p><p>«Կենտրոնական բանկերը, անսահմանափակ քանակով թուղթ փող տպելով, ս­­տի­պում են, որ թե´ պետական բյուջեի դեֆիցիտն ավելի շատանա, թե´ շատա­նան ար­տա­քին պարտքերը, ինչի մի­ջոցով պետերի հանրություններն ունակ են դառ­նում ֆինան­սա­վորելու պատերազմները, ո­րոնք անհնար կլինեին առանց թուղթ փո­ղի այս վիթ­խարի քանակների: </p><p>«Ընդ որում, այս փողով ֆինանսավորվում են թե´ ուղղակի, թե´ սառը պա­տե­րազմ­ները, թե´ «տա­նը», թե´ արտասահմանում: Բացի սրանք, հենց այս թուղթ փողն է հնար տա­լիս, որ պետերը ձեռնարկեն անհեթեթ ու վիթխարի չափի նա­խագծեր:</p><p>{Սրանցից մեկը, օրինակ, Չինաստանի ձեռնարկած «Մետաքսի ճանապարհի» վիթ­խարի ծը­րա­գիրն է}:</p><p>«Կենտրոնական բանկերը հաճույքով են օգտվում «ֆինանսական փորձա­գետ­­­նե­­րի» ու «առա­ջա­տար մակրոէկոնոմիստների» ծառայություններից, սրանց հա­մար­յա բոլո­րին դարձնելով պե­տական {վարձու} քարոզիչ, ովքեր, ճիշտ «ալքի­մի­կոս­ների» պես, բացատրում են, թե թուղթ փողն ինչպես կարող է դառ­նա հաց:</p><p>«Հենց կենտրոնական բանկե´րն են առևտրական բանկերի տոկոսներն իջեց­նում մին­չև զրո, սրանով վարկերն ուղղելով ապաշնորհներին ու զրկելով շնոր­հա­լիներին, ինչն ստեղծում է ներ­դրումային վիթխարի փուչիկներ, որոնք հետո շրխկոցով պայ­թում են: </p><p>Ու հենց կենտրոնական բանկերն են պատճառը, որ ապրում ենք անընդհատ աճող հիպերին­ֆըլյա­ցիայի վտանգը գլխներիս կախ, սար­­սափելով, թե հնարավոր է, որ անց­յալի մեր անմիտ ա­րարք­ները ամեն րոպե զգացնել տան իրենց»:</p><h2 id="section-64"><a id="_Toc105575957"></a><a id="_Toc175490656"></a><strong><em>9.3 Մասնավոր ոստիկանությո՞ւն, կամ բանա՞կ</em></strong></h2><p>Շարքային մտածողը (ավելի ճիշտ, շարքային չմտածո´ղը, շարքային մտավորա­կա´նը) վա­խե­նում է թե´ ան­հայտությունից, թե´ արտառոցից: </p><p>Եթե նման «չմտածողին» ասես. «Եկեք համարյա ամեն ին­չը հանձնենք մասնա­վո­րին, հանձնենք նաև (օրինակ) պոլիկլինիկաները», սա բոլորովին չի պատկերաց­նի, թե հնարավոր է, որ սա արատավոր չլինի: </p><p>Ինչո՞ւ: Որովհետև սրան կթվա, թե առաջարկվում է, որ այսինչ պոլիկլինիկան հան­­ձն­վի այսինչ անհատին, ու հանրության այսօրվա ողջ կարգ ու կանոնն էլ <strong>թող­նըվի նույնը</strong>, որ այդ անհատը հանգիստ վայելի այդ կլինիկայի ողջ հասույթը: </p><p>Այս չմտածողը չի պատկերացնում, որ եթե այս առաջարկն իրագործվի ու, սրա հետ միասին, հասա­րակական կարգն էլ բարոյակարգ լինի, այդժամ թե´ կլի­նի­­կայի, թե´ <strong>ողջ հանրության</strong> աշ­խա­­տան­քի ողջ ընթացքը կփոխվի: </p><p>Օրինակ, կլի­նի­կայի տերը այսօրվա մոտ 50-60 «կիսատ-պռատ» բժշկի փոխարեն կպահի մի 15-20 բար­ձր վճարվող <strong>գերազանց</strong> բժիշկ: Սրա հետ էլ կվերացնի բժիշկ­ներին պարտադրված այսօր­վա այս մղձավանջային ու անընդհատ շատացող թըղ­թա­վարությունն ու խայտա­ռակ բյուրոկրատիան: </p><p>Բժիշկը կազատվի այսօրվա այս մղձավանջային թղթավարությունից ու արդեն իր ժամանակը կծախսի միմիայն հիվանդներին քննելու ու բուժե­լու վրա: Նման մը­տածողը, մանավանդ, չի պատկե­րաց­նում, որ կսկսվի կլի­նի­կա­նե­րի մրցությունը:</p><p>Այս մտածողը չի պատկերացնում, որ հենց բարոյակարգը հաստատվի, մարդ­կանց եկամուտ­ները խիստ կմե­ծանան: Ու երբ հանրության բոլո´ր անդամների ե­կա­­մուտ­ները շա­տանան ու համարյա բոլո´րն էլ ի վիճակի լինեն վճարելու մասնա­վորին, կլի­նիկաների վճա­րովի հաճա­խորդ­նե´րը կշատանան: </p><p>Այդ ժամանակ կլինիկաները <strong>կմրցեն ո´չ միայն </strong>իրենց ծառայության որակով, այլև նաև<strong> իրենց բարեգործությամբ</strong>, որ իրենց բարի համբա­վով ավելի շատ հա­ճախորդ հրապուրեն: Ու արդեն «թույ­լերն» է´լ առանց բուժ­օգնու­թյան չեն մնա: </p><p>Ամենակարևորը, նման «մտածողը» երբեք հաշվի չի առնում, որ <strong>առկա վիճակն ուղղակի անտանելի է</strong>, որ այսօրվա «բժիշկը» հաճախ «ունքը շինելու տեղն աչքն էլ է հանում», որ լուրջ հիվանդն ստիպված ման է գալիս ու լավ բժիշկ է ճարում ու, միևնույնն է,  վճարո´ւմ է այս լավ բժշկին:</p><p>Շատ ավելի դժվար է պատկերացնելը, որ ոստիկանությո´ւնը լինի մասնավոր: «Չմտածողի» մտքով անգամ չի անցնում, որ մասնավոր ոստիկանության ծիլերն ար­դեն կա´ն – թիկնապահներն ու մասնավոր դետեկտիվները: Հետո, տեսե՞լ եք, որ ոստիկանությունը շարքային քաղաքացուն իրո´ք պաշտ­պա­­նի, օրինակ, փողոցա­յին խուլիգանի ծեծից: Կամ գա ու գիշերը տան եղած չե­ղա­ծը գողացողերին գտնի, գողացածը հետ բերի ու գողերին էլ պատժի: Առարկողները թող հիշեն, որ նման դեպքերում տուժողը դիմում է թաղային հե­ղինակություններին կամ «գողական­նե­րին», սրանց զգալի վճար խոստանալով, ու սրանք ա´նպայման են գողոնը վե­րադարձնում: Բայց սա էլ էական չի: </p><p>Մի՞թե պարզ չի, որ վարչախումբը երբե´ք չի համաձայնի, որ որևէ տեսակ մաս­նա­վոր ոստիկանություն լինի: Ինչո՞ւ: Հենց ա´յն պատճառով, որ այս մասնավորի մր­ցությունը (ինչպես կրկնուսույցների ու մասնավոր բժիշկների դեպքում), ակն­հայտ ցույց կտա, որ վարչախմբային ոստիկանությունը <strong>ոչ պաշտոնյա շարքային քա­ղա­քացուն</strong>, ըստ էության, չի պաշտպանում: Թե լրի´վ ու իրո´ք ազատ շուկա­յում մասնա­վոր ոստիկանությունն ի´նչ կոն­կրետ ձևեր կու­նե­նա ու ինչ­պե´ս կաշ­խա­տի, կախված է միայն <strong>ազատ մրցության մե­խա­նիզմից ու, սկզ­բուն­­քով իսկ, գուշակելի չի</strong>:</p><p>Ազատ մրցության մեխանիզմը հիմնված է ազատ շուկային մաս­նա­կից պատա­հա­­կան հայտ­նագործությունների ու Նորին Մեծություն Սպա­ռո­ղի «բնա­­կան ընտ­րու­թյան» վրա ու մանրամասն գուշակելի չի: Մի՞թե պարզ չի, որ մասնավոր ոստի­կանության ինստիտուտը պիտի գոնե <strong>թույլատրելի լինի</strong>, որ վարչախմբայինը վա­խենա մրցու­թյու­նից ու<strong> ձգտի մասնավորի պես աշխատելուն</strong>: </p><p>Մի՞թե պարզ չի, որ սրանից շարքային քաղաքացուն միմիայն օգուտ կլինի:</p><p>Ասվել է, որ պետերի անհսկելի ու աքնպատիժ վարչախմբի <strong>մանավանդ վերնա­խա­վը</strong> մի´շտ է գի­տակ­ցում, որ ինքը ժո­ղովրդին հարկերով բռնի թալանելու համար է կազ­մա­կերպ­վել: Սա մի´շտ է գիտակցում նաև, որ թե´ իր անդամ­նե­րին, թե´ իրեն պաշտ­պա­նող ոս­տի­­կա­­նու­թյանը անպիտանության դեպքի հա­մար <strong>պիտի</strong> չպատ­ժի, եթե հնարա­վոր է:</p><p>Կնշանակի ինչո՞ւ չպիտի մեզ <strong>անընդհատ</strong> հետևյալ հարցը տանք. </p><p>«<strong>Ի՞նչը կխանգարի, եթե պետության այս կամ այն կոնկրետ ֆունկ­ցիան հան­ձ­նենք ոչ թե պետերի´ հանրության անդամին, այլ մասնավո´ր ան­հա­տին, որ սրա գործերի հսկողը դառ­նա Նորին Մեծություն Սպառողը: Սա հնա­րա­­վո՞ր է, թե՞ չէ</strong>»:</p><p>Պետերի վարչախումբն ամե´ն ինչ է ա­նում, որ քա­ղա­քացին հան­կարծ այս հարցը չտա ինքն իրեն: Վարչախումբը, իր պարտադիր կր­թու­թյան ու քա­րոզ­չական հզոր հնարավորություններով, միշտ ու անընդ­հատ համոզում է ժողո­վր­դին, թե սա ան­հնա´ր է, ու պետերն էլ մի´շտ են ճիշտ, մի´շտ են իրավացի:</p><p>Այսօր, մեր այս կրկնակի խայտառակ պարտությունից հետո, շատ ու շատ ավելի մարդ է ասում (գուցե մինչև վերջ չհավատալով իր ասածի լրջությանը), որ. </p><p><strong>«Եթե 44-օրյա պատերազմի ժամանակ վարչախումբը պատերազմը թողներ մաս­նա­վո­րին, մասնավորը, 1990-ական թվերի սկզբների պես, (ինքնի­րեն) կ­կազ­մակերպ­վեր ու ան­պայ­ման կհաղթեր թշնամուն»</strong>:</p><p>Բայց ախր եթե այս բաներն ասողին հարցնես. </p><p>«<strong>Չի՞ լինի, որ մասնավոր բանակի, կամ զորամասի թույլատրություն լինի</strong>», </p><p>սա իսկույն կգոռա. </p><p>«<strong>Ո՞նց թե, ախր այդ բանակը կամ զորամասը շուռ կգա ու մեզ կկեղեքի</strong>»: </p><p>Ու սա ասողը երբեք չի ասի. «Ախր մեր վարչախմբային մոնոպոլ բանակի գերա­գույն հ­րամանատա­րու­թյու­նը, ըստ էության, հենց ի´նքը դավաճանեց մեզ ու հանձնվեց թշնամուն: Իսկ մասնավորը գուցե չհանձնվեր»: </p><p>Ու սա ասողը երբեք չի տեսնում, որ այդպիսի մասնավոր բանակն արդեն կա´, մեր <strong>Երկրա­պահ բանակը</strong>, ինչը նորից միմիայն վարչախմբի´ն է պաշտպանում: </p><p>Ու այս ասողը երբեք տեղյակ չի ո´չ հին հույների բանակային ավանդույթներից, ո´չ հռոմեականից, ոչ է´լ այսօրվա շվեյցարացիների նույն այս ավանդույթներից: </p><p>Տնտեսագետ ու տնտեսության պատմաբան Robert E. Wright-ը ա­սում է, թե ԱՄՆ-ի պրեզիդենտ Ջոզեֆ Բայդեն Կրտսերը 2021-ի հունիսի 23-ին ասել է թե. </p><p>«Այն օրից, երբ ընդունվել է ԱՄՆ-ի սահմանադրության «Երկրորդ ուղ­ղումը», սահ­մա­նա­փակ­վել են թե´ այն մարդկանց տեսակները, ովքեր զենք ունենա­լու իրավունք ու­նեն, թե´ ունենալիք զենքի տեսակները: Օրինակ, թնդանոթ առնելը չէր կարելի»:</p><p>Ռայթը, հղելով ի´ր իսկ գրած գրքին («On Nation under Debt, «<em>Պարտքի մեջ թաղ­ված պետությունը</em>», McGraw Hill 2008), ասում է, թե Բայդենը չգիտի, որ.</p><p>1. Վաղ շրջանի ամերիկացի անհատները կազմում էին իրենց «լեգեոն» կոչված զինվորական միավորները, ու սրա բազում վկայությունը կա:</p><p>2. Կազմակերպում էին միլիցիայի մասնավոր ջոկատներ, առևտրական կորպո­րա­ցիաների ի­րավունքով:</p><p>3. Ունեին թե´ մասնավոր թնդանոթներ (ցամաքում), թե´ թնդանոթներ, որոնցով իրենց նա­վե­­րը պաշտպանում էին ծովահեններից, թե´ սրանց համար ԱՄՆ-ի Կոն­գրեսից ս­տա­ցած լիցեն­զիաներ, որոնք իրավունք էին տալիս, որ մասնավորը խլի թշնամու նավն ու վաճառի (ի´ր, մաս­նա­վորի´ օգտին): </p><p>Այս իրավունքը կա ԱՄՆ-ի սահմանադրության մեջ (Հոդված I, § 8, կետ 11): 1812 թվի պա­տերազմին ԱՄՆ-ի 200 մասնավոր նավը խլել ու վաճառել է Բրիտանիայի ավելի քան 1000 նավը:</p><p>4. Մասնավորը մշակում, արտադրում, կուտակում ու մասնավորներին (նաև՝ պե­­տու­թյանը) վա­ճառում էր թնդանոթ ու այլ զենք կամ ռազմական սարք:</p><p>5. ԱՄՆ-ում այսօր էլ կան հրետանային  մասնավոր ջոկատներ…</p><p>Վարչախումբն ամե´ն  ինչ է անում, որ ժողովուրդը<strong> ո´չ միայն այս բաները չի­մա­նա, այլև չկասկածի անգամ, թե հնարավոր է, որ հենց վարչախո´ւմբը դա­վաճանի իր ժողովրդին</strong>: Ու երբ վարչախումբն այնպիսի մի «վատ» բան է անում, ինչը թաքցնելն արդեն անհնար է, այս վարչախումբն ամե´ն  ինչ է անում, որ այս «վատ բանի» մեղա­վորը դառնա ժողովուրդը, իսկ եթե սա անհնար է, դառնա միայն որևէ <strong>կոնկրե´տ</strong> պետը, ոչ թե վարչախմբային ավազակա­խումբը: </p><p>Ու հնարավոր է, որ վարչախումբը երբեմն պատժի (քա­վության նոխազ դարձնի, զոհ տա) իր որևէ անդամին: Վարչախումբը, նման մեկին պատժելիս, ուզում է սրա օրի­նա­կով համոզած լինի ժողովրդին, թե իբր ինքն արդար է, ան­աչառ ու իրավացի, իսկ ս­խալվողներին էլ իբր ա´նպայման է պատժում: </p><p>Այնուամենայնիվ, պետերը ոչ միայն մի´շտ ու կտրո´ւկ են դեմ որ իրենց ֆունկ­ցիա­նե­րը հան­ձնվեն մասնավորին, այլև <strong>մի´շտ են ձգտում</strong>, որ մասնավորի ֆունկ­ցիա­ներն ա­վե­լի ու ա­վե­լի շատ «ազգայնացնեն» դարձնեն իրե´ն­ցը,<strong> որ հետո իրենց թաթն ավելի խորը մտցնեն հարկատու աշ­խա­տավորի գրպա­նը</strong>:</p><p>Մեր անկարող մտավորականությունը համարյա երբեք սա չի նկատում: </p><p>Միամիտ ու դյու­րահավատ ժողովուրդն էլ այնքա´ն խորն է մոլորվում վարչա­խմբի այն կեղծ քարոզից, վարչախումբը իբր միմիայն ժողովրդի ամե­նայն կարիք­նե­րի հոգն է տանում, որ մտածում է.  </p><p>«<strong>Դե´ ճիշտ ա, է´լի, շուն-գել, վարչախումբ-պետու­թյունն էլի ժողո­վրդի հայրն ա, է´լի</strong>»: </p><p>Ու մենք երբեք չենք հասկանում, որ երբ ասում ենք, «եկեք պայքարենք, որ պե­տությունը հզորանա ու ծաղ­կի», ըստ էության, ասում ենք. «Եկեք պայքարենք, որ <strong>վարչախմբի թալա´նը</strong> հզորանա ու ծաղկի»: </p><p>Ու մենք չենք հասկանում, որ անհսկելի ու անպատիժ վարչախումբը հզորա­նում ու բարգավա­ճում է<strong> մի´միայն սեփական ողջ ժողովրդի թուլանալու ու այս ժո­ղո­վր­դի բանակի մար­տու­նակու­թյու­նը քչացնելու ու ողջ ժողովրդի թշվա­ռու­թյունը շա­տաց­նելու հաշվին</strong>:</p><p>Պետ-ոստիկանությունն ու պետ-բանակը վարչախմբային են: Սրանք հիմնակա­նում պաշտպանում են վար­չա­խմբին, ու ժողովրդին պաշտպանե­լու ս­րանց այս­օր­վա դրվագները միմիայն վարչախմբին պաշտպանելու «հյուծված ու ուժաթափ ա­ծանց­յալներն» են:</p><p>Ու պարզ է, որ վարչախումբը սարսափում է մանավանդ մասնավոր ոստիկանու­թյունից ու բանակի մասնավոր զորախմբերից: Սարսափում է, որովհետև մտա­ծում է, թե հնարա­վոր է, որ մասնավոր ոստիկանական ջոկատներն ու բանակային զորախմբերը պաշտպանեն <strong>ժողովրդի´ն</strong>, ո´չ թե իրենց:</p><h2 id="section-65"><a id="_Toc63161702"></a><a id="_Toc65597073"></a><a id="_Toc105575955"></a><a id="_Toc175490657"></a><strong><em>9.4 Ժողովրդին զինաթափելու ծածուկ նպատակը</em></strong></h2><p><a id="_Hlk59455195"></a>Իրեն պետություն հռչակած վարչախումբն այնքան հստակ է գիտակցում, որ ին­քը ժողովրդի հարատև թշնամին է, որ հարատև էլ <strong>սարսափում է</strong>, որ ժողովուրդն է´լ մի օր սա կհասկանա: Իսկ եթե հասկացավ ու եթե զինված եղավ, կկազ­մա­կերպ­վի ու կհարձակվի իր վրա: Ու վարչախումբը (երբ ու ինչքան կարող է) <strong>մի´շտ է զի­նա­թափում</strong> իր երկրի քա­ղաքացինե­րին ու ար­­գելում է, որ քաղաքացիները զենք ունենան ու զենք կրեն: </p><p>Այս արգելքի առաջին ու գլխավոր նպատակը պետերի այն վախն է, թե զինված քա­­ղա­քա­ցի­ները հանկարծ կմիա­վորվեն, ժողովրդին թշնամի հանցա­գործ պետե­րին կպատ­ժեն ու կքշեն, ու (իբր) ժո­ղո­վր­դին պատ­կանող իշխանությու­նը կդառնա փաստացի իրականու­թյուն: Երկրորդ նպատակն էլ, քաղաքացիներին ճորտական վի­ճա­կում պահելն է: Այնինչ, քանի որ անհնար է, որ ոստիկանությունը հատիկ-հա­տիկ պաշտ­պա­նի ա­մեն մի քա­ղաքացուն, <strong>ազատ երկրի ազատ քաղաքացի­նե­րը պիտի ինք­նա­պաշտ­պանու­թյան համար ա´ն­պայ­ման զենք ունենալու ու այս զեն­քը կրելու ի­րա­վունքն ունե­նա´ն</strong>:</p><p>Ահա թե ինչ է ասում անհատական ազատության ջերմ պաշտպաններից մեկը, ԱՄՆ-ի անկախության հռչակագրի «հայրերից», ԱՄՆ-ի 3-րդ պրեզի­դենտ <strong>Թոմաս Ջեֆերսոնը</strong>, Վիրջինիայի սահմանադրության 1776 թվի 1-ին նա­խա­գծի մեջ. </p><p>«<strong>Ոչ մի ազատ մարդ չպիտի զրկվի զենք գործածելու իրա­վունքից</strong>»: </p><p>Նույն Ջեֆերսոնը ԱՄՆ-ի սահմանադրության ու իրավունքների բիլերի գլ­խա­վոր հեղինակներից մեկին (Ջեյմզ Մադիսոնին) գրած 1787 թվի դեկտեմբերի 20-ի իր նամակում (ընդունելիք սահ­մանադրության առիթով) խոր­հուրդ է տալիս. </p><p><em>«</em>Ժողովրդին թույլ տվեք, որ զինվի,<em> </em>քանզի այդ<strong> ո՞ր երկիրն ունակ կլինի պահ­պա­նելու իր քա­ղաքացիների ազատությունները, եթե այդ երկրի իշ­խողները մեկ-մեկ չզգան, որ իրենց ժողովուրդը օժտված է իրենց արարմունք­ներին դի­մադրելու ոգով</strong><em>, </em><strong>ու չզգուշանան</strong><em>»:</em></p><p>Ջեֆերսոնը իր «Commonplace Book» գրքի մեջ («Գիրք բոլորի համար», 1774-1776), կրկնելով 18-րդ դարի կրիմոնոլոգիայի հեղինակության՝ Չեզարե Բեքարիա­յին (Cesare Beccaria-յին), ասում է. </p><p><em>«</em>Զենք կրելն արգելող<em> </em>օրենքները, ըստ էության,<strong> </strong>զենք կրելն արգելում են<strong> մի­այն </strong>ա´յն մարդ­կանց, ովքեր<strong> ո´չ հանցագործելու հակում ունեն, ոչ է´լ հան­ցա­գոր­ծե­­լու կամք</strong>:…Այս օրենք­նե­րը<strong> ավելի´ են վատացնում ան­զեն հան­ցա­­գործ­վողի´ վիճակը ու ա­վե­լի են լավացնում հան­ցագործողի´ վի­ճակը</strong><em>: </em></p><p><em>«</em>Այս օրենքները, ըստ էության, ոչ թե կանխում են սպանությունները, այլ <strong>խ­րա­­խու­սում են </strong>դրանք, որովհետև<em> </em><strong>զինված հանցագործողը շատ ավելի վստահ ու ա­վելի քիչ վախով է հար­ձակվում անզեն ու խաղաղ քաղաքացու վրա</strong><em>»:</em></p><p>Ջեֆերսոնը 1785 թվի օգոստոսի 19-ին գրում է Peter Carr-ին.</p><p><em>«</em>Ուժեղ մարմինը միտքն է´լ է դարձնում ուժեղ: Միտքը զորացնող գոր­ծիքնե­րից ես<em> </em>խոր­հուրդ եմ տալիս ատրճանակն ու հրացանը: Սրանք մկան­ները չեն ուժե­ղաց­նում, բայց կրո­ղին<em> </em><strong>շնոր­հում են համարձակու­թյուն, գործե­լու նախա­ձեռ­նու­թյուն ու մտքի անկախու­թյուն</strong><em>: </em></p><p><em>«</em>Ֆուտբոլն ու սրա պես խաղերը գուցե զորացնում են մարմինը, բայց չեն ձևա­վո­րում հզոր միտք ու բնավորություն<em>: </em>Ուրեմն,<em> </em><strong>թող ատրճանա´կն ու հրացա´նը դառ­նան ձեր զբո­սանք­նե­րի մշտական ուղեկիցը</strong><em>»:</em></p><p>John Cartwright-ին գրած իր նամակում (1824-ի հունիսի 5), Ջեֆերսոնն ասում է.</p><p><em>«</em>Մեր նահանգների մեծ մասի (նաև ԱՄՆ-ի) <strong>սահմանադրություննե´րը</strong> պն­դում են, թե ողջ իշխանությունը, անպայման ու անկապտելի, ժողովր­դինն է, թե ժո­ղովուրդն իրա­վունք ունի´ հենց ի´նքը տնօրինի այդ իշխանու­թյունը, թե<em> </em><strong>միշտ զինված լինելը ժողո­վրդի´ իրավունքն ու պար­տականու­թյունն է</strong><em>»: </em></p><p>Իսկ նշանավոր բառարանի հեղինակ ու քաղգործիչ Վեբստերն ասում է (Noah Webster, An Examination of the Leading Principles of the Federal Consti­tution, October 10, 1787).</p><p><em>«</em>Կառավարության իշխանության մի ուրիշ ակունքը ռազմական ուժն է: Բայց որ­պես­զի սա ար­դյունավետ լինի, պիտի սա <strong>գերազանցի ժողովրդի սեփա­կան ու­ժը</strong>, որ իրեն ենթարկի ժողո­վըրդին, թե չէ ենթարկելու հենց առա­ջին փորձի ժամա­նակ կո­չնչանա:<em> </em></p><p><em> </em>{Սրա համար է, որ}<em> «</em>եվրոպական <strong>համարյա բոլոր թագավորություննե­րը</strong><em>, </em><strong>մշտա­­­կան բա­նակ հիմնելուց առաջ</strong><em>, </em><strong>զինաթափեցին ժողովրդին</strong>:<em> </em>{Այնինչ}<em> </em>Ա­մե­րի­­կա­յի գե­րա­գույն իշ­խա­նու­թյունը չի կարող զենքի ուժով որևէ անար­դար օրենք պարտադրի ժողո­վրդին, որովհետև ողջ ժողովուրդն էլ զինված է ու իր ուժով <strong>գե­րա­զանց է </strong>Միացյալ Նա­հանգ­նե­րում որևէ <strong>խարդախ պատր­վակով</strong> հավաքած ցան­­կացած կանոնավոր զոր­քից:</p><p>«Կոնգրեսին ենթակա ռազմական ուժը չի կարող գործադրի այնպիսի մի օ­րենք, ինչը ժողո­վուր­դը չի համարում արդար կամ սահմանադրական, քան­զի<em> </em><strong>ե­թե</strong><em> </em><strong>ժո­ղո­վըրդի ձեռն ուժ լինի, ժո­ղովրդի զգոնությունն իսկույն այդ ան­արդար ու բռ­նա­կալ օրեն­քին դիմա­դրե­լու ցան­կու­թյուն կհարուցի</strong><em>:</em></p><p><em>«</em>Եթե Կոնգրեսին սահմանադրությամբ շնորհած այս անվանական իշ­խանու­թյու­­նը ընդունվի լրիվ ու ամենուրեք, միևնույնն է, այս իշխանության փաստա­ցի կի­րառու­թյու­նը շատ ու շատ հա­ճախ կընդհատվի ժողովրդի այսպիսի զգո­նու­թյամբ…Իշխանության ակունքը, թերևս հավիտ­յան, հենց այս երկրի ժո­ղո­վուրդն է»:</p><p><strong>Ակնհայտ է, որ ժո­ղովրդի զինված լինելը ձեռնտու չի</strong> <strong>միայն պետերին</strong>: </p><p>Անկասկած է նաև, որ ժողովրդի զենք ունենալուց ու կրելուց բոլորովին էլ չի հե­տևում, որ հենց մարդիկ զենք ունեցան, իսկույն իրար կկոտորեն, կամ էլ որ սպա­նու­թյուն­­ների թիվը կաճի: Փաստերն ու պատմությունը լրիվ հակառակն են ցույց տա­լիս: </p><p>Մարդիկ այսօր էլ զենք ունեն, դանակ, կացին ևն, բայց սա սպանությունների թիվը չի շատացնում: Բազում օրինակ կա, երբ ժողովուրդը տանը պատերազմա­կան զենք է ունեցել: Օրինակ, <strong>զինված էին հին բոլոր հույն ու հին բոլոր հռո­մեա­ցի քաղա­քացի­ները</strong>: Միջնադարում էլ <strong>զինված էին համարյա բոլոր եվրո­պա­ցիները</strong>, բայց ս­րան­ից այդ երկրներում սպանությունները չէին շատանում:</p><p>Այսօր զենքը <strong>թաքցրած</strong> կրելու իրավունք կա ԱՄՆ-ի 50 նա­հան­­գում:</p><p>ԱՄՆ-ի Վերմոն(տ)ի նահանգի<strong> սահմանադրությունը, սկսած 1777 թվից, </strong>թույլ չի տալիս, որ տեղական իշխանությունները սեփական քաղաքացու կամ այլ նա­հանգից եկածի զենքը ունենալու ու զենքը բաց կամ թաքցրած պահելու հար­ցը <strong>նույնիսկ կարգավորեն</strong>, օրինակ, պաշտոնական թույլատրու­թյուն կամ գ­րան­ցում կամ որևէ լիցենզիա պահանջեն: </p><p><strong>Վերմոն(տ)ում զենքը բաց կրելը ար­գել­վում է մի­այն<em> </em>դպրոցներում, դատա­րան­նե­րում ու ավտոբուսնե­րում</strong>: Վերմոնցիները նույնիսկ ուզում էին օրենք ըն­դու­նեն, որ սեփական զենք չունե­ցող քաղաքացիները հատուկ հարկ վճարեն, քանի որ զենք ունեցող քաղաքացինե­րը պարտավոր չեն պաշտպանեն իրենց անզեն քա­ղաքացիներին:</p><p><strong>Պաշտպանվելը ամեն մի մարդու անօտարելի իրավունքն է</strong>: </p><p>Արդեն երկու տասնամյակից ավել է, ինչ Մոլդովայում թույլ են տվել, որ քաղաքա­ցի­ները զենք (ու նույնիսկ ավտոմատ) ունենան: Սրանից <strong>հանցագործություն­նե­րի թիվը կտրուկ նվազել է</strong>: Այս ընթացքում չի գրանցվել մի դեպք, երբ այս մաս­նա­­վոր զեն­քը որևէ մեկը կիրառած լինի, բացի մի անգամը, երբ հար­բած մեծահա­րուստը ռես­տորանում իր ավտոմատից կրակել է առաստաղին:</p><p>Երբ վարչախումբը քաղաքացուն արգելում է զենք ու­նե­նալն ու կրելը, այդ քաղա­քացուց խլում է քաղաքացու կյանքն ու ունեց­վածքը պաշտպանելու քաղաքացու անօտա­րե­լի իրավունքը, պարտավորվե­լով, թե ի´նքը կպաշտպանի քաղաքացուն ու իր ունեցվածքը ու կհատուցի պատ­ճառված վնասը: </p><p><strong>Վարչախումբը համարյա երբեք չի կատարում իր այս պար­տա­վորությունը</strong>:</p><p>Պետերը համոզում են, թե իբր եթե ժողովուրդը զենք պահելու ու կրե­լու ի­րա­վունք ունենա, սպանությունները կշատանան: Այս հեքիաթին շատ մարդ է հա­վատում, ու չի տեսնում, որ իրականությունը ս­րան լրի´վ է հակառակ: Օրինակ, Վեր­մոնի նահանգը սպա­նությունների ա­մե­նաքիչ թվով երեք նահանգից մեկն է: </p><p>Ու ոչ մեկը չի նկատում, որ, օրինակ, շվեյցարական պետությունը հենց ի´նքն է զի­­­նում իր բոլոր քաղաքացիներին, ու գուցե հենց սրա համար է, որ սպանու­թյուն­ները Շվեյցարիայում, այլ երկրների համեմատ, շատ են քիչ: </p><p>Երբ զենք պահելն ու կրելն արգելվում են, <strong>շահում են միմիայն հան­ցա­գործ­նե­րը</strong>, որովհետև հանցագործները միշտ էլ այս կամ այն կերպ զենք ճա­րում ու կրում են,<strong> </strong>իսկ մարդ սպանելու հակում ու վճռականություն չու­նեցող քաղա­քա­ցի­ները մնում են սրանցից<strong> լրի´վ անպաշտպան</strong>: Այս կարգը ձեռնտու է միմիայն բռնու­թյան իրավունքը մենաշնորհ դարձրած թա­լանչի պե­տերին ու մարդասպաններին:</p><p> </p><h2 id="section-66"><a id="_Toc63161703"></a><a id="_Toc65597074"></a><a id="_Toc105575956"></a><a id="_Toc175490658"></a><strong><em>9.5 Վերադասի´ կամքն է օրենքը</em></strong></h2><p>Երբ ժողովրդի ու վարչախմբի միջև որևէ տա­րա­ձայնու­թյուն է ծագում, ոստիկա­նու­թյունը, <strong>պարտադիր ու ամեն պարագա­յում, պաշտ­պանում է միմիայն պե­տերին</strong>, չնայած միշտ հայտարարվում է, թե ոստիկանությունը կոչված է պաշտ­պանելու հենց քաղա­քա­­ցի­ների´ն ու հասարակական կա´րգը: </p><p>Պետերը ամեն մեթոդով <strong>ոստիկաններին ու զինվորականներին</strong> ներշնչում են, թե վերա­դա­սի հրա­մա­նը <strong>իբր</strong> մի´շտ է օրինական ու սահմանադրական, ու երբ ոս­տի­կանը կա­տարում է վե­րա­դասի հրա­մանը, <strong>իբր</strong> ա´ն­պայման է իրա­գոր­ծում իր սրբա­զան պարտ­քը ժողո­վր­դի նկատմամբ: </p><p>Ու անընդհատ պնդում են, թե այս պարտքն <strong>իբր</strong> ա´ն­պայ­ման է օրինական, նույն­իսկ երբ ոստիկանը կամ զինվորը կրակում է ժողովրդի վրա: Վերադասին ճիշտ հա­մարելու ու ենթարկվելու ոստիկանին ներ­շնչած այս վերաբեր­մուն­քը դառնում է «պետային» կռապաշտություն, ինչը շատ նման է աստծո պաշտամունքին: </p><p>Ու ինչպես աստծուն հավատացողն է երբեմն խախ­տում աստծո պատվիրան­նե­րը, այնպես էլ ոստիկա´նն է երբեմն խախտում պետե­րի պատվիրանները, երբ պե­տե­րը չեն տեսնում այս խախտումները: Կրոնական պատվիրանները խախտողը խղճի խայթ է զգում ու, այ­նու­ամե­նայ­նիվ, վախենում է աստծո զայրույթից: Այնինչ, ոստիկանը մի´շտ է հանգիստ խղճով խախտում իր «աստվածաշունչը», այս­ինքն, քրեական օրենսգիր­քը, որովհետև ոս­տիկանը ոչ թե օրենքը խախտելո´ւց է վախե­նում, այլ <strong>մի´միայն իր պետից</strong> ու խղճի խայթ չի զգում: </p><p>(Այս ամենը ճիշտ է նաև <strong>զինվորականների´</strong> առումով): </p><p>Խղճի խայթի այս բացակայության համար է ոստիկանը շարքային քաղաքացուն իրենից ցածր դասում ու շատ հաճախ կոպտում ու նույնիսկ վնասում է քաղա­քա­ցուն, եթե այս կոպտելն ու վնա­սելն իր համար անվտանգ է:</p><p>Ոստիկանը ենթարկվում է <strong>ոչ թե օրենքին, այլ իր անմիջական պե­տե­րին: Ու ոստիկանը ոչ թե օրենքին է հնազանդ, այլ միմի­այն իր պետերին</strong>:</p><p>Հայաստանում կա ոստիկանների վիթխարի քանակ: ՀՀ-ի ոստիկանների գու­մարային թիվը մոտ 30000 է, ինչը մեր բա­նակի մոտ կեսն է: Սա, de facto, <strong>զորք է</strong> ու, հարկ եղած պահին, այս զորքը պիտի դուրս գա <strong>թշնա­մու դեմ</strong>: Ո՞վ է այս թշնա­մին, ո՞ւմ թշնամին է սա: Պարզ է, որ այս թշնամին միայն վարչախմբի դեմ ապստամբած ժողովուրդը պիտի լինի, ում ոստիկանն իր պետերից ու իրենից ցածր է դասում: </p><p>Այսինքն, ըստ վարչախմբային մտածողության, <strong>վարչախմբի առաջին թշնամին հենց ա´յն ժո­ղո­վուրդն է, ով, տեսնելով, որ իր իսկ վարձած պետերը խախտել են ժողո­վրդի սեփական ի­րա­­վունք­­ները կամ էլ դա­վա­ճանել են ժողովրդին, դուրս է եկել փո­ղոց, որ իր անհա­մա­ձայնությու­նը հայտ­նի իր իսկ ընտրած «ծա­ռաներին», այ­ս­ինքն, վարչախմբի պետերի´ն</strong>:</p><p>Պետերը նույնիսկ հատուկ օրենք ունեն քրեական օրենսգրքում, ինչը քաղա­քա­ցուն հատուկ խստությամբ է պատժում, եթե քաղաքացին դի­մա­դրում է ոստի­կա­նական բռնությանը: Ակնհայտ է, որ <strong>այս հոդվածի գոյու­թյունն իսկ </strong>հա­կադիր է օրենքի առաջ բո­լորի հա­վասարության սկզբունքին, քա­նի որ սա ոստի­կան­նե­րին հա­տուկ ար­տո­նու­­թյուն է տալիս: ԿԳԲ-ի (այսօրվա ԱԱԾ-ի) աշխատակիցների հա­տուկ արտոնությունները վա­ղուց են հայտնի: Ժողովուրդը թերևս պիտի հրաժար­վի միմիայն պետերի շահերը պաշտպանող կա­ռույ­ցներից:</p><p>Շատ հաճախ ոստիկանությունը հետամուտ է ոչ թե հանցագործություն­նե­րը կան­խե­լուն (ինչպես օրինակ՝ Մեծ Բրիտանիայում կամ Շվեյցարիայում է), այլ ինչ­քան հնա­րա­վոր է շատ հանցագործ բռնելուն, ինչը <strong>իբր</strong> ապացուցում է, որ ոստի­կանությունը ավելի ու ավելի լավ է աշխատում: </p><p>Այսօրվա ոստիկանը ժողովրդին պաշտպանելու ու իր այս պարտա­կա­նությունը որակով կատարելու ոչ մի <strong>օրինական</strong> բարոյական կամ ֆի­նան­սական մոտիվա­ցիա չու­­նի: Ու այսօրվա ՀՀ ոստիկանը, իր ֆինան­սա­կան վիճակը բարելա­վելու հա­մար, ս­տիպ­ված, դիմում է անօրինակա­նությա­նը ու, օրեն­քն է խախտում: </p><p>Սրա´ համար է, որ  ոստիկանը պիտի հլու հնազանդ լսի իր (այս ամենն իմա­ցող) վերադասին, որովհետև միայն վերադա´սն է չնկատելու տալիս խախ­­տում­­ները: Ու հենց վերադա´սն է պաշտպանում իր հանցավոր ենթակա­յին, եթե այս պաշտպա­նու­­թյու­նը վտանգավոր չի:</p><p>Ոստիկանությունը, ըստ էության, քաղաքացուն պաշտպանելու իր պարտակա­նու­թյունը չի կա­տարում: Ոստիկանությունը քաղաքացուն չի պաշտպանում մա­նա­վանդ «փո­քր» հանցա­գոր­ծություններից, օրինակ, փողոցում ծեծվելուց կամ վի­րա­վորանք­ներից, մանր-մու­նր գո­ղություններից ևն: Ոստիկանության աշխատա­կիցն էլ է պետական գաղտնիքի հլու-հնազանդ «հ­պա­տակը», բայց մի քիչ «տարօ­րի­նակ» ձևով: Ուժային համարյա ամեն կառույցում կա ծառա­յական հանցանք­նե­րը քննելու ու պատժելու մի հատուկ վարչություն, ինչին ժար­գոնով ասում են՝ գես­տա­պո: Այս գեստապոն գործում է «տան կեղտոտ լվացքը հան­­­րության սեփա­կա­նու­թյու­նը չ­դարձ­նելու» սկզբունքով:</p><p>Այսպիսի ինստիտուտների (կամ գրված ու չգրված «օրենքների») գոյությունն է´լ է հակադիր օրենքի առաջ բոլորի հավասարության սկզբունքին: Անկասկած, սա ձեռն­տու է միայն բռնությունը մենաշնորհ դարձրած վարչախմբի վերնախավին:</p><p><a id="_Toc142283569"></a></p><h1 id="section-67"><a id="_Toc175490659"></a>10. ՀԶՈՐԱՑՆՈՂ ՌԵՖՈՐՄՆԵՐԸ</h1><p><strong>Ընդհանուր դրույթները</strong></p><p><strong>«Գիտակցությո´ւնն է որոշում կեցությունը»</strong>:</p><p>ՖՐԻԴՐԻԽ ԱՎԳՈՒՍՏ ֆոն ՀԱՅԵԿ (1899-1991)</p><p><strong>«Լավագույն կառավարությունն ա´յն կառավարությունն է, </strong></p><p><strong>ինչը, ինչքան հնարավոր է, քի´չ է կառավարում»</strong>:</p><p>ԹՈՄԱՍ ՋԵՖԵՐՍՈՆ (1743-1826)</p><h2 id="section-68"><a id="_Toc65597046"></a><a id="_Toc142283558"></a><a id="_Toc175490660"></a><strong><em>10.1 ՀՀ-ն փրկելու հրաշք դեղատոմսը</em></strong></h2><p>Առհասարակ, տնտեսական ցանկացած հրաշքի առաջին պայմանը – սոցիալիզ­մի վերը շարադրված բոլո´ր տեսակների նկատմամբ <strong>մեր ուսյալների կույր հա­վա­տից ազատ­վելն է</strong>: Սա միմիայն հենց<strong><em> </em>ուսյալների´ խն­դիրն է</strong>,<em> </em>այսինքն, մեզնից ամե´ն մեկի խնդիրն է: Սրա համար էլ այս գլուխը ներ­կա­յացնում է ա´յն <strong>թիրա­խային</strong> ռեֆորմների <strong>ուր­­վա­գիծը</strong>, ո­րոնք պետք են, որ ՀՀ-ն ո´չ միայն փրկվի այս հույժ վ­տան­գավոր վի­ճա­կից, <strong>այլև</strong> դառնա Շվեյցարիայի պես հզոր մի երկիր:</p><p>Մինչև այս ուրվագիծը մանրամասնելը, նախ կարճ ասեմ, թե մեզ ի´նչ է պետք:</p><p><strong>1</strong>. Փրկության հրաշք բանաձևը շատ պարզ է: Եթե մեզ փող է պետք, որ հզոր բա­նակ ու­­նենանք: Ուրեմն, <strong>առաջին հերթին պիտի ազատվենք</strong> մեր ժողովրդին թալանողների´ց: Այսինքն, պիտի ազատվենք բարիք ստեղծող­նե­րից հարկերով ու մաքսերով խլած փո­ղը<strong> փոշիացնողներից, </strong>կնշանակի, հենց<strong> վարչա­խմբի´ </strong>պա­րազիտային <strong>վիթխարի մասից</strong>: </p><p><strong>2</strong>. Երկրորդը, այս անհսկելի, անպատիժ, անզուսպ ու անբարո վարչախմբի մնա­ցած արդեն քչաթիվ մա­սի <strong>իրա­վունք­ներն ու թիվն էլ պիտի կրճատենք</strong> ու այն­պի­սի´ <strong>սահ­մանափա­կող երկաթյա օրենք­ներ պիտի սահմանենք</strong>, որ սրանց գ­լուխ­նե­րը Լեռնեյան Հիդ­րայի պես նորից չբազմանան: </p><p>Օրինակ, պիտի հենց սահմանադրությամբ անսկզբունքային, <strong>ստախոս, ասող-ու­րա­ցող վարչապետին, նախագահին, նախարարին</strong> կամ այլ խոշոր պաշտոն­յա­յին գործից <strong>իսկույն</strong> ազատելու ու <strong>դատի տալու</strong> գործուն մեխանիզմ լինի: </p><p><strong>3</strong>. Երրորդը, պիտի ժողովրդին կեղեքելուն ու թալանելուն նպաստող մոտ 40000 օրենքը <strong>լուծարենք</strong>, որ սրանք չ­խան­գա­րեն մեր նորմալ կյանքին, ու որ տնտեսվար ա­րա­րող­նե­րը բարիք ար­տա­դ­րեն ու երկիրը հարստաց­նեն, <strong>որ շատ փող ունենանք</strong> ու լիքը ժամանակակից զենք առ­նենք ու բանակն այնքա´ն հզորացնենք, որ շվեյցա­րա­ցի­ների պես տանք ու ա­մե´ն  մի նախարհաձակ թշնամու գլուխը ջարդենք: </p><h2 id="section-69"><a id="_Toc175490661"></a><strong><em>10.2 Առաջարկվողը սահմանադրություն չի</em></strong></h2><p><strong>Ոչ էլ ռեֆորմների հետևողական ծրագիր</strong></p><p>Այսօր մեր ժողովուրդը մի գերմարդ փրկիչ է ուզում: Ընտրություններով կճարվի այդ փրկիչը, թե փողոցային ցույցերի հարկադրանքով ևն, կարևոր չի, ուզո´ւմ է: </p><p>Բայց, եթե հա­սա­րակական <strong>ողջ կարգն է փչացած</strong>, եթե անհատի ու վարչա­խմբի համարյա բոլո´ր-բոլո´ր հարաբերություններն են անբարո (ինչպես մեր մոտ է), եթե իրեն պետու­թյուն հռչակած պետերի վարչախումբը մի կազմակերպված, անհսկե­լի, անպատիժ ու թալանչի խումբ է, ինչը ուղղակի ժողովրդի թշնամին է, այդ փրկի­չը ոչ մի օգուտ էլ չի տա:</p><p>Չի տա, եթե նույնիսկ Նիցշեն ու իր գերմարդն էլ վերցնեն իրենց կախարդա­կան նացիոնալ կամ զուտ <strong>սոցիալիստական</strong> փայտիկներն ու գան, վիճակը չեն փրկի:  </p><p>Մեր մտավորականությունը սա չի հասկանում: Մեր մտավորականությունն ան­ընդհատ ասում է. «Այս մի վարչապետից (կամ նախագահից) ազատվենք, հետո կտեսնենք, թե ի´նչ ենք անելու»:</p><p>Մեր ուսյալներն այսպես էին ասում 1996-ին, թե. «ԼՏՊ-ից ու ի´ր ա­վա­զակային վար­չախմբից ազատվենք, հետո ամեն ինչ լավ կլինի»: Մեր ուսյալներն այս նույնն էին ասում ՍՍ-ի ընտրություններից առաջ, թե «Ավազակապետ ՌՔ-ից ու ի´ր վարչախմբից պրծնենք, հետո կտեսնենք, թե ի´նչ ենք անելու», ու գլխա­վոր ասողը հենց նախկին ավազակապետ ու ավազակապետության հիմնադիր ԼՏՊ-ն էր: </p><p>Մեր ուսյալներն այս նույնն էին ասում Փաշինյանի ընտրություններից առաջ, թե. «Ա­վա­զակապետ ՍՍ-ից ու ի´ր վարչախմբից պրծնենք, հետո կտեսնենք, թե ի´նչ ենք անե­լու», ընդ որում գլխավոր ասողը հենց Փաշինյանն էր: Ու մեր ուսյալներն այս նույնն են ասում այսօ´ր, երբ ուզում են Փաշին­յանից ու ի´ր վարչախմբից ազատ­վի:</p><p>Մենք երբեք չենք հարցնում. «Լա˜վ, ասենք – սրանցից պրծանք, <strong>բա հետո ի՞նչ ու ո՞նց ենք անելու</strong>»: Չենք ասում, որովհետև անսասան հավատում ենք, թե մեր այս փրկիչը գիտի´ թե ինչ պիտի անի, կարո´ղ է դա անի, ու դա ա´նպայման կանի:</p><p><strong>Նոր փրկիչն ու իր մի քանի նվիրյալ զինակիցն իրո´ք են պետք</strong>, բայց երկիրը փր­կե­լու սրանց բանաձևերը պիտի ա´նպայման լինեն ազատ շուկայական բա­րո­յա­կարգ-կապիտալիզմ հաստատող թիրախային ռեֆորմները, ա´յն ռե­ֆորմ­նե­րը, ո­րոնց ուրվագիծը բերված է ստորև:</p><p>Ու, ինչպես արդեն ասվեց, այս ռեֆորմների կարիքը պիտի հստակ գիտակցեն <strong>թե´ մեր ուսյալները, թե´ մեր ժողովրդի մեծագույն մասը</strong>: Այս գիտակ­ցու­թյու­նը, ինչպես ասում են, պիտի «օդից կախ լինի», թե չէ, ապագա փրկիչն ու իր նվիրյալ զինակիցները ոչ մի բան էլ չեն կարող անեն: Սա հնարավոր կլինի <strong>մի´միայն </strong>այն պայմանով, որ նախ մտավորա­կա­նու­թյո´ւնը յուրացնի այս գրքի թեզերն ու ողջ շա­րադրանքը, որ վառվի սրանցով ու, ոգևորվելով սրանցով, սրանք այնքա´ն տարա­ծի մեր ողջ ժողովրդի մեջ, <strong>որ ս­րանք դառնան օրվա հրա­մայականը</strong>:</p><p>Շեշտեմ նաև, որ առաջարկվելիքը, անկասկած, <strong>սահմանադրություն չի</strong> ու ոչ էլ ամբողջական է: Սա ըն­դ­ա­մենը այն հիմ­նա­կան ռե­ֆորմ­ների ուրվագիծն է, որոնք, ՀՀ-ում բարոյակարգը հաստատե­լիս, պի­տի <strong>թիրա­խային</strong> լինեն: </p><p>Ինձ շատ են ասում, թե այսօրվա իրենց կապիտալիստական հռչակած արևմըտ­յան երկրներն ու սրանց (համարյա ավտոնոմ) կենտրոնական բանկերը (այսինքն, այս քողարկված կամ ծպտված սոցիալիստական աշխարհի հզորները) չեն թողնի, որ մեր փոքրիկ երկրում բարոյակարգ հաստատվի:</p><p>Սա ինքս է´լ գիտեմ: Բայց ինձ ոգևորում է Շվեյցարիայի ու սրան զինակից ու հա­րևան մի քանի փոքր երկրի օրինակը: Սրանք բոլորն էլ (հա­մարյա) բա­րոյակարգ ունեն ու այնքա´ն են հզոր, որ դիմա­կայում են իրենց թշնամական շրջա­պատին:</p><p>Մանավանդ ոգևորող է Շվեյցարիայի օրինակը: Սրա մի քանի կանտոնը («մար­զը») արդեն <strong>մոտ մեկ հազարամյակ է</strong>, ինչ դիմանում է իր թշնամական շրջա­պա­տին: <strong>Շվեյցարիայի շրջապատն է´լ է թշնամական եղել</strong>: </p><p>Շվեյցարիան անցել է <strong>թե´ յոթնամյա, թե´ տասնամյա, թե´ երեսունամ­յա, թե´ հար­յուրամյա պատերազմների</strong> բովով, բայց միշտ է´լ դիմագրավել է իր մերձա­վոր շրջապատի բոլո´ր թշնա­մի­ներին: </p><p>Դիմացել է, որովհետև շվեյցարացիները պաշտում են ազատությունն ու բարո­յա­կարգը: Իսկ 1815-ից մինչև հիմա ունեն համարյա նվազագույն վարչախումբ (<strong>5 նախարարություն, մի վարչապետ ու մի փոխվարչապետ</strong>), ու դեռ ոչ մի անգամ թույլ չեն տվել, որ իրենց այս 7 հոգանոց նվազագույն վարչախումբն իրեն պետու­թյուն հռչակի ու դառ­­նա անհս­կելի, անզուսպ, անպատիժ ու լրիվ անբարո: </p><p>Թույլ չեն տվել իրենց բարոյակարգի օրենքներով ու (միջինով – տարին 1,5 ան­գա­մանոց) հանրաքվեներով: (Վերջին 200 տարում – 300-ից ավել; համեմատեք Հայաստանի երեք հան­րաքվեի հետ – այս վերջին 34 տարվա ընթացքում):</p><p>Շվեյցարիան ու սրան հետևող մեկ-երկու փոքր երկիրը դեռ դիմանում են ու չեն մտնում Եվրոմիություն, ինչքան էլ որ հարկադրում են սրանց: (Այնուամենայնիվ, 1999-ին Շվեյցարացիներին ստիպեցին, որ մտնեն ՄԱԿ): Ու Շվեյցարիան էլ ՀՀ-ի պես փոքր երկիր է (41285 կմ<sup>2</sup> է) ու թերևս ավելի քիչ բնական հարստություն ունի քան Հայաստանը, բայց հարուստ է, որովհետև <strong>համարյա բարոյակարգ</strong> ունի:  </p><p>Հարուստ է, ընդամենը պանիր ու ժամացույց արտադրելով ու բանկային գործով: Ու խի´ստ է հրապուրիչ օտար ներդրողների համար, որովհետև իր բա­րոյա­կարգ-­կապիտալիզմը գրավում է ներդրողներին, որ գան ու բիզ­նես հիմնեն այնտեղ:</p><p>Ասեմ, որ <strong>չեմ մտածում, թե առաջարկվող ռեֆորմները պիտի իրագործվեն միանգամից ու մի հարվածով</strong>: Այս ռեֆորմները բաժանելի են երկու դասի – նախ հրատապ-անցումա­յինները, որոնք պիտի արվեն իսկույն, մի դեկրե­տով, երկրորդը, աստիճանականները: Օրինակ, չնայած առաջարկվում է, որ ծերության ու հաշմ­ան­դամության թոշակ կուտակելը տրվի մասնավոր ապահովական ընկերություն­նե­րին, բայց ակնհայտ է, որ սա բնավ էլ միանգամից չպիտի արվի:</p><p>Սրան զուգահեռ, կուտակային թոշակների սիստեմը պիտի անհապաղ վերացվի ու դատաքննություն ս­կսվի այս սիստեմի օրինականությունն ու կատարված անօ­րինա­կա­նու­թյունները պար­զելու ու վնասը հատուցելու համար: Անհապաղ պիտի լու­ծարվեն նաև (ու օրինակ) ԿԳՄՍ նախարարությունն ու ս­րան են­թակա կա­ռույց­ները: Դպրոցներին ու պետական բուհերին հատկաց­վող ֆի­նանսները պիտի տրվի ուղղակի, առանց միջնորդավորության: Նույն ձևով էլ ոստիկանական զոր­քի մեծ մասի լուծարելը, անկասկած, պիտի արվի ան­հապաղ ևն, ևն:</p><p><strong>Հրատապ ռեֆորմները նշված են մեկ աստղանիշով</strong>: Այն ռեֆորմ­նե­րը, որոնք պիտի արվեն <strong>բարոյակարգային սահմանադրությունը ընդու­նե­լուց հե­տո, նըշ­ված են երկու աստղանիշով</strong>:</p><p>Թող այս ռեֆորմները թվան մի անհասանելի ու իդեալական երազ: <strong>Եթե սը­րա´նք են մեր փրկության միակ միջոցը, մենք հենց սրա´նց պիտի ձգտենք</strong>: </p><p>Պիտի ձգտենք, որ հենց սրա´նց մոտենանք, մոտենանք – ինչքա´ն հնարավոր է, ու ոչ թե ձգ­տենք անիրագործելի ու կործանարար սոցիալիզմի կամ էտատիզմի որ­ևէ բացահայտ կամ քողարկված տեսակին կամ կոմունիզմին:</p><h2 id="section-70"><a id="_Toc175490662"></a><strong><em>10.3 Օրենքի բռնակալությունը</em></strong></h2><p>Ցանկացած անհսկելի վարչախմբի անպարտելի ուժն ու զորությունը, հենց «ող­նա­շարը», իր բյուրոկրատական վիթխարի ա­պարատն է: Սրա համար էլ.</p><p><strong>ԱՔՍԻՈՄ 1</strong>. Ոչ մի ռեֆորմ չի գործի,<strong> եթե վարչախմբի «բյու­րոկրատական ող­նաշա­րը» չփշրվի</strong>: </p><p><strong>ԱՔՍԻՈՄ 2</strong>. Իրեն պետություն հռչակած անհսկելի ու անպատիժ վար­չախմբի լիազորությունները հա­մարյա լրիվ կրճա­տելու համար,<strong> երկ­րի փաս­տա­ցի ղեկա­վարությունը պիտի հանձնվի օ­րեն­քին</strong>, այսինքն,<strong> դատարաններին</strong>: </p><p>Սա նշանակում է, որ ժողովուրդը հենց ի´նքը պիտի սովորի, թե ինչպես պաշտ­պա­նի իր իրավունքները ու, անիրավ վիճակի հանդիպելիս, – պիտի ա´նպայման դիմի <strong>ի´ր իսկ ընտրած</strong> առավելագույնս ազատ ու անկախ դատարան­ներին: </p><p>Սրանով <strong>վարչախմբի բռնակալությունը </strong>կփոխարինվի<strong> օրեն­­քի´ բռնա­կա­լու­թյամբ</strong>, ինչը, անկասկած, <strong>կբացառի </strong>որևէ քաոսը:</p><p>Սրա համար էլ, <strong>առաջին հերթին</strong>, պիտի հաշվի առնվեն ու արվեն հետևյալ քայ­լերը:</p><p><strong>**1</strong>. Դատավորներին պիտի ընտրի ժողովուրդը: Դատարանները պի­տի լինեն միաստիճան: Դատավոր­ները լի­նեն «ցմահ» ու մաքսիմում անկախ, բայց <strong>հեշտ ու արագ դա­տելի ու պատժելի</strong>: Այս անգամ «<strong>Արդարադատության նախարա­րու­թյունն</strong>» ու <strong>ԲԴԽ</strong>-ն կդառնան անի­մաստ ու պիտի լուծարվեն (տես հետո): </p><p><strong>*2</strong>. Սահմանադրական դատարանը<strong> պիտի լուծարվի</strong>: </p><p>**Սահմանադրական դատարանի ֆունկ­ցիա­ները պի­տի փո­խանցվեն շարքային միաստիճան դատարաննե­րին, միացյալ դա­­տարան­նե­րին (երկկազմ ու եռակազմ, տես հետո) ու, թերևս, հազվագյուտ դեպքերում, հան­րաքվե­ներին (ինչ­պես այսօր­վա Շվեյցարիայում կամ Հին Աթենքում): </p><p>Ինչո՞ւ: Նախ որովհետև.  </p><p><strong>*3<em>. </em>Պիտի կազմվի երկրի նոր սահմանադրություն</strong>:<em> </em>Երկրի սահմանադրու­թյու­­­նը <strong>պիտի ա´նպայման հստակ ու հա­մառոտ լինի</strong> ու, քանի որ սա երկրի գլխա­վոր օ­րենքների ժո­­ղովածուն է, ու <strong>սա պիտի հաս­կանալի լինի գոնե շար­քա­յին դա­տա­վորին, որ սա մեկնաբանող առանձին օրգանի կարիքը չառաջանա</strong>:</p><p>(Եթե նույնիսկ շարքային դատավորը (կամ օրենսդիր պատգամավորը, ով օ­րենք ստեղծող դա­­տավոր է), ունակ չի սահմանադրությունը հասկանա­լու ու իր վճիռնե­րը հանելու սահ­մանադրությանը համաձայն, կամ ունակ չի պար­զե­­լու, թե իր ո´ր մի վճիռն է հա­կասահ­մա­­նա­դրական, ուրեմն, կա´մ հենց ի´նքը,<strong> հենց սահ­մանա­դրու­թյո´ւ­­նը, բա­նի պետք չի, կա´մ հենց այդ դատավո´րը </strong>(նաև օրենսդիր պատ­­գա­մավոր-դատավորը):</p><p><strong>**4</strong>.Պիտի սեփականաշնորհվի կամ ազատ (ոչ ոքինը) համարվի պետական սե­փա­կանություն համարվող ամեն ինչը, բացի իշխանական կառույցների գույքի այն նվազագույն մասը, ինչը անհրաժեշտ է, որ պետական պաշտոնյաներն այնտեղ զբաղվեն իրենց գործով: Սա պիտի արվի սահմանադրությունը ընդունելուց հետո ու դրա հիման վրա:</p><p><strong>**5</strong>. Պիտի ամենայն խստությամբ դատվեն ու պատժվեն մասնավոր սե­­փակա­նության ա´յն տե­սակների անձեռն­մխելիությունը խախտողները (այսինքն, վար­չա­­խմ­բի ան­­դամ­ները), որոնց ա­սում ենք – <strong>օրեն­քի առաջ բոլորի հա­վասա­րու­թյուն, մար­դու ի­րա­վունքներ, հավաքների ու ցույցերի ազատու­թյուն, խոսքի, կար­­ծիքի, հա­վա­տի ու ինֆորմացիա ստա­նա­լու իրավունք, ընտրա­կարգի օ­րենք­նե­ր</strong> ևն: </p><h2 id="section-71"><a id="_Toc175490663"></a><strong><em>10.4 Հարկ ու մաքսը – կամավոր ու ժամանակավոր</em></strong></h2><p>Եթե հարկ ու մաքսն ու սրանց չափը<strong> կամավոր չեն, սրանք հակա­սում են հար­կատուի մասնավոր սեփականության անձեռնմխելության նոր­մին</strong>: </p><p>**Եթե որևէ մի հարկը չի համաձայնեցրած հարկատուի հետ, դա ուղ­ղա­կի թա­լան է, ինչը <strong>պիտի արգել­վի ու համարվի հանցագործություն</strong>: Սրա համար էլ հարկ ու մաքսային օրենք­ներն ու հարկ ու մաքսերի չափերը պի­տի հա­մա­ձայնեց­վեն հարկատուի հետ ու <strong>հս­կվեն դա­տա­րան­ների ու հանրա­քվե­ների միջոցով</strong>:</p><p>**Հարկ կամ մաքս հաստատելիս՝ պիտի համաձայնեցվի հաստատվող հարկի կամ մաքսի գոր­ծադրության այն <strong>ժամկետը</strong>, որից հետո տվյալ հարկը (կամ մաքսը) կա´մ ինքնին <strong>լուծարվում է</strong>, կամ <strong>նորից է (օրենքով) երկարաձգվում</strong>:</p><p>*Պիտի <strong>համարյա անհապաղ</strong> լուծարվեն մանավանդ 2018-ի իշխանափոխու­թյունից հետո վարչախբմի ընդունած հարկ ու մաքսային <strong>անհսկելի ու անպատիժ</strong> թա­լանն իրագործող ու հիմնավորող բոլոր օրենքներն ու հիմնարկների մի մասը: </p><h2 id="section-72"><a id="_Toc175490664"></a><strong><em>10.5 Վե´րջ դրամավարկային թալանին</em></strong></h2><p><strong>*1</strong>. <strong>Կենտրոնական բանկը</strong> <strong>լուծարվում է</strong>: ԿԲ-ին փոխարինող ու ԿԲ-ի նույն լիա­զորություններով կամ այս լիազորու­թյուն­ների որևէ մասով օժ­տված<strong> </strong>որևէ հիմ­նարկի կամ բան­կի հիմնա­դ­րու­թյունն<strong> արգելվում է սահմանա­դրու­թյամբ:<em> </em></strong></p><p><strong>*Առև­տրա­յին բո­լո´ր բան­կերը </strong>են­թարկվում են հռոմեական իրա­վուն­քի սպոն­տան ծագած գլխավոր թե­զե­­րով կազմված օրենքներին: </p><p><strong>*2</strong>. Դրամը <strong>նորոգելու</strong> էմիսիայի իրավա­սու­­թյու­նը<strong> </strong>(և ոչ թե <strong>դ­րամի քա­նակի</strong> փո­փո­խությունը, ինչը պիտի <strong>կտրուկ ու ընդ­միշտ արգելվի) </strong>հանձ­նվում է Ֆի­նանս­ների նախարարու­թյանը, ինչը դառնում է տարեկան հաշվետու շարքային (ու ամեն անգամ մի ուրիշ) դատարանի առաջ:</p><p>Ամենայն հավանականությամբ, ՀՀ ազգային արժույթը (դրամը) ապա­հով­ված չի ոսկով ու այլ ի­րա­կան արժեք կրող միջոցներով: Մեր այսօրվա «ազգային ար­ժույ­թի» ողջ ծավալը, բանկային բոլոր միջոցներն ու պահուստները «ապահով­ված են» ԱՄՆ-ի դոլարներով:  </p><p><strong>**3</strong>. Սրա համար էլ պիտի հաղթա­հար­վի ազ­գային սնափառության բարդույթն ու քննարկվի ՀՀ-ում դրամի փոխա­րեն ԱՄՆ-ի դոլարները գործածելու հնարավո­րու­թյունը: Սա թույլ կտա, որ ազատվենք դրամի էմիսիային կապված փողային խար­դախության «տեղական մասից»: Կմնա միմիայն Ֆեդերալ Ռեզերվի համաշ­խար­հային խարդախու­թյու­նը, բայց առ­այ­ժմ սա անխուսա­փելի է: </p><p>Պիտի թույլատրվի, որ վարչախմբի արտաքին առկա պարտքի սպա­սար­կու­­թյու­նը հանձնարարվի նաև որևէ կարող ու վստահելի ու հաշվետու ան­հատի: </p><p><strong>*4</strong>. Պետական վարչախմբի ոչ մի օրգան, նաև ոչ մի նախարարություն, ոչ մի քա­ղաքապետարան կամ մարզպետարան ու համայնք<strong><em> </em>– չպիտի որևէ մեկի հետ առ­և­տրի կամ պարտք անելու որ­ևէ իրավունք ունենա</strong>, ընդ ո­րում, ոչ ՀՀ-ի´ բան­կե­րից, ոչ է´լ արտասահմանի բան­կերից: </p><h2 id="section-73"><a id="_Toc175490665"></a><strong><em>10.6 Վե´րջ վարչախմբին գերի ճորտ դատարանին</em></strong></h2><p><strong>**1<em>.</em> </strong>Դատարանների<strong> եռաստիճանությունը </strong>պիտի վերանա<em>, </em>ու մնա մի­այն մի աս­տիճանի դատարան (մնա միայն առաջին ատյանը): <strong>Մի­աս­տիճան</strong> բազմա­կազմ (այսինքն, երկու-երեք միացյալ դատարանը)<strong> </strong>լրի´վ է հերիք, որ այսօր իրագործվող դա­տա­կան բոլոր կարիք­նե­րը բավա­րար­­վեն: </p><p><strong>**2</strong>. Որևէ դատարանի վճիռը <strong>առաջին ու երկրորդ (ու վերջին) անգամ</strong> բողո­քար­կելու իրա­վուն­քը պի­տի ուղղակի տրվի որևէ մի ուրիշ դատարանի: Երկրորդ բողո­ք­ար­կու­թյան վճի­ռը (այսինքն, 3-րդ վճիռը) պիտի համարվի վերջնական:</p><p>Երկրի կամ սրա որևէ մասի համար ճակատագրական հարցերի վճիռները պիտի տր­վեն կա´մ տեղա­կան <strong>միացյալ</strong> (օրինակ, եռակազմ) դատա­րաններին, կա´մ տե­ղական ու ընդհա­նուր հանրաքվե­ներին: </p><p><strong>**3</strong>. Դատավորները պիտի իրա­վունք ու­նե­նան`<strong> դա­տելու ու պատ­ժե­լու ուղ­ղա­կի հենց սահմանադրական օ­րենք­նե­րով, ղեկավարվելով նաև հռոմեական ի­րա­վունքի ոգով ու իրենց խղճով</strong>:<em> </em>Այս­ինքն,<strong> սահմա­նա­դրու­թյունն է´լ պի­տի հա­մար­վի օրենս­գիրք</strong>:</p><p>**Սա նշանակում է, որ <strong>բարոյակարգային սահմանադրության չորս ֆուն­դա­մեն­տալ բարոյական նորմը պտի համարվի օրենք</strong>: Օրինակ, ցանկացած դա­տարանը պիտի իրավունք ունենա այս նորմերից երկ­րոր­դը (անխափան ու անփո­փոխ պայմանով գործելու նորմը) խախտող պաշտոն­յային պաշտոնանկ անելու ու սրան դատելու վճիռ հանի:</p><p>**Երրորդ նորմից էլ բխում է, որ դատարանն իրավունք ունի, օրինակ, իր բանա­վոր կամ գրավոր <strong>խոստու­մը դրժող </strong>(այսինքն, <strong>ստախոս,</strong> <strong>անսկզբունքային, ա­սող-ուրացող</strong>) ցանկացած պաշ­տոնյային, լինի սա վար­չապետ, թե դպրոցի կամ հի­վանդանոցի տնօրեն, կամ շարքային քաղաքացի, պաշ­տո­նանկ անելու վճիռ հա­նի – ասելու ու ասածն ուրանալու (<strong>ստախոսության</strong> հա­մար):</p><p>Այսօր ՀՀ-ի դատախազները, այսինքն, <strong>պետական</strong> մեղադրողները, ի­րենց տըր­ված իրավուն­քի ուժով, հսկում են քննական ու դատական ողջ պրոցեսը: Բայց սա<strong> խա­թարում է արդարության ար­տա­դրու­թյունը</strong> ու աղավաղում է արդար դա­­տարա­նի էությունը, քանզի սա հակադիր է օրենքի առաջ բոլորի հավասա­րության սկզ­բունքին: </p><p>Ինչո՞ւ: Որովհետև <strong>մեղա­դրողը պիտի ունենա նո´ւյն իրա­վունք­նե­րը</strong>, <strong>ինչ որ ունի դա­տա­պաշտ­պանը</strong>, որ դատարա­նական մր­ցու­­թյունն ար­­դար ու հա­վասար պայ­ման­ներով լինի, իսկ դատական հա­մա­կար­գի ա­պա­կա­նու­թյու­­­­նը, ինչքան հնա­րավոր է, ք­չա­նա: Այսինքն.</p><p><strong>**4</strong>. <strong>Դատա­խազ­նե­րի հսկողական բոլոր ֆունկ­­ցիա­նե­րը պիտի լու­ծար­վեն ու դատախազը պիտի կոչվի ու լինի լոկ «մեղադրող</strong>»: Ինչպես որ պաշտպանի ըն­տրողը մեղադրյալն է, այնպես էլ մեղադրողի ընտրողը հայցվորն է: Ընդ որում, դա­տապաշտպանը պիտի ունենա քննչական նույն իրավունքները, ինչ­պիսիք որ ու­նի մեղադրողը:</p><h2 id="section-74"><a id="_Toc175490666"></a><strong><em>10.7 Վե´րջ միախորհրդարան բռնակալությանը</em></strong></h2><p>Մեր այս ողջ քաղաքակրթության փորձն ու նաև սրանց պատմության վերլուծու­թյու­նը, ինչն արվել է ճշմարիտ (ավստրիական) քաղաքատնտեսության մեթոդ­նե­րով, ցույց են տա­լիս հետև­յալը.</p><p><strong>1</strong>. Իրեն պետություն հռչակած պետերի այնպիսի վարչախումբը, ինչն ունի<strong> </strong>միայն մեկ պալատ<strong> </strong>(մեկ խոր­հր­դարան, ԱԺ),<strong> </strong>ինչին տր­ված են<strong> թե´ օրենսդիր, թե´ գոր­ծադիր ֆունկ­ցիա­ները, թե´ </strong>(ի վերջո նաև)<strong> դատավորների ընտրու­թյու­նը, բըռ­նա­կալական է, դառնում է անհսկելի, անզուսպ </strong>ու ա´ն­պայ­­ման է ա­պա­կան­վում:  </p><p><strong>2</strong>. Պետական վարչախմբի ու դատական իշխանության մի պալա­տա­նի <strong>այսպիսի </strong>կենտրոնացրած կարգը<strong> </strong>հակասում է <strong>օրենքի առաջ բոլորի հա­վա­սա­րու­թյանն ու շուկայական ազատ հարա­բերու­թյուն­­­ների սկզ­բուն­­քին</strong>, քան­զի սա հակա­դիր է պետության ողջ իշխա­նությունը <strong>երեք անկախ թևի բա­ժա­նելու սկզբուն­քին, </strong>ու բացառում է դա­տարանի <strong>անկախությունն ու</strong> <strong>արդարացիությունը</strong>:  </p><p>Եթե մեր երկիրն իրո´ք իրավական լիներ, մեր մեկ պալատանի ԱԺ-ն, հենց սահ­մանադրությամբ, ոչ մի գործադիր ֆունկցիա <strong>չպիտի ունենար</strong> և որևէ մեկին ո´րևէ կառավա­րական կամ դատավորական պաշտոնի նշանակելու կամ հաս­­տատելու միջնորդավորված իրավունքը չպիտի ունենար:</p><p><strong>3</strong>. Եթե մեր պետերի վարչախումբը, բացի<strong> օրենսդիր պալատը</strong>, ունենար ժողո­վըրդի<strong> ընտ­րո­վի ներկայացու­ցիչների </strong>ևս մեկ անկախ պալատ (մի<strong> </strong>գործա­դիր Գործադիր Ժողով=ԳԺ), ինչը ձևա­վորվեր<strong> ժողովրդի ուղղա­կի<em> </em>ընտրություննե­րով</strong>, այդ­ժամ մեր պետությունը իրավական կոչելու իրավուն­քը գու­ցե ունենայինք:</p><p>Բայց այսքանը բավարար չի: Ինչպես արդեն ասվել է.</p><p><strong>*4</strong>. Պարտադիր է, որ <strong>անհապաղ լուծար­վեն ցու­­ցա­կա­յին ընտրությունները </strong>ու ընտրու­թյուն­նե­րը դառնան<strong> մի´մի­այն մե­ծա­մաս­­նա­կան ու անհատական, ոչ ցուցա­կա­յին</strong> ու, ժողովրդի ընտրած վստահելի անձանց միջո­ցով, լինեն հս­կելի, ըս­տու­­գելի, ընտ­րախախ­տում­ներն էլ լի­նեն արագ ստուգելի ու արագ պատժելի: </p><p><strong>*5</strong>. Պիտի ԶԼՄ-ներով ժողովրդին ամենաքիչը մեկ-երկու ամիս մանրամասն բա­ցա­տրվեն սահմանա­դրա­կան բոլոր նոր դրույթների անհրաժեշտությունն ու նպա­տա­կը, որ քաղա­քա­­ցի­ներն իմանան, թե ի´նչ, ո´ւմ ու ինչի´ համար են ընտրում:</p><p><strong>*6</strong>. Մինչև այն պահը, երբ այս գրքում առաջարկված ուրվագծի ո­գով նոր հե­ղա­փո­խական սահմանադրություն կազմվի ու սա  ըն­դուն­­վի հանրապետական հան­րա­­քվեով, ԱԺ-ն պի­տի լուծարվի: </p><p><strong>ԱՔՍԻՈՄ</strong>. Սահ­մանա­դ­րու­թյունը երբե´ք<strong><em> </em>չպիտի կազմի<em> </em></strong>պետական <strong>վարչա­խմ­բի</strong> կամ առկա որևէ <strong>կուսակցության</strong> որևէ հանձնա­ժողովը կամ խորհուրդը: </p><p>Ինչո՞ւ: Որովհետև վարչախմբային կամ կուսակցական ամե´ն  մի սահմանա­դը­րու­­թյունը, ա´նպայման ու ան­խու­սափ, պաշտ­պանելու է մի´միայն առկա կամ գա­լիք անհսկելի ու ան­պատիժ, ու­րե­մն, նաև ան­բա­րո վարչախմբի շահերը:</p><p><strong>*7</strong>. Սահ­մանադրությունը կազմելու իրավունքը պիտի ունենան միմիայն 50 տա­րեկան ու ավելի տարիքով մասնավոր անձինք, մենակ կամ մի քանի հոգով: Այս ան­ձինք, սահմանադրությունը կազմելուց հետո, պիտի իրենց սահմանա­դրությու­նը երկու-երեք ամիս մանրամասն բացատրեն ժողովրդին ու պատասխանեն ա­ռան­ձին քաղաքացիների հարցերին: Սրա համար, այս ընթացքում, թե´ հեռացույ­ցի բոլոր, թե´ յութուբյան բոլոր ալիքները պարտավոր են ձրի եթեր տան թեկնածու սահմանադրության հեղինակներին: </p><p>Հետո այս սահմանադրությունները պիտի դրվեն հանրապետական հանրաքվեի, որ սրանցից մեկը միայն ընդունվի:</p><p><strong>**8</strong>. Բանակը պիտի վերակառուցվի գոնե <strong>Շվեյցարական բանակի օրինակով</strong>: </p><p><strong>*Պիտի թույլատրվի</strong> բանակի ու ոստիկանության <strong>մասնավոր միավորների</strong> գո­­յու­թյունն ու գործունեությունը:</p><h1 id="section-75"><a id="_Toc525984996"></a><a id="_Toc59035851"></a><a id="_Toc63161682"></a><a id="_Toc65597053"></a><a id="_Toc142283571"></a><a id="_Toc175490667"></a>11. ԳԺ-ի ԹԻՐԱԽԱՅԻՆ ԵԼԱԿԵՏԵՐԸ</h1><h2 id="section-76"><a id="_Toc175490668"></a><strong><em>11.1 ԳԺ-ն կազմելու գլխավոր թիրախները</em></strong></h2><p>Բարոյակարգը, ինչպես արդեն ասվել է, բացի Օրենսդիր ժողովը (ՕԺ-ն), պիտի ան­պայման ունենա <strong>ԱՆԿԱԽ</strong> <strong>Կառավարություն</strong> կամ <strong>Գործադիր ժողով</strong> (<strong>ԳԺ)</strong>: </p><p>Ինչպիսի՞ն պիտի լինի ԳԺ-ն, ի՞նչ կարգով պիտի ընտրվի սա, ու ի՞նչ ֆունկցիա­ներ ու իրա­վունքներ պիտի ունենա:</p><p><strong>**</strong>Ժողովո´ւրդը (ու ոչ թե Օրենսդիր ժողովը) պիտի ընտրի իր երկրի Գործադիր Ժողովը (ԳԺ-ն): Պի­տի ընտ­րի, օրի­նակ, 4 կամ 5 տարին մեկ, <strong>ուղղակի ու գաղտնի</strong> ընտրու­թյու­նով,<strong> Ա­ՌԱՆՑ կու­սակցական կամ խմբային որևէ շե­մի</strong>, ու մի´միայն<strong> մե­­ծա­մաս­նակա´ն եղանակով</strong>, այսինքն,<strong> առանց ցուցակային ընտրության</strong>: </p><p>**ԳԺ-ի թեկնածուն ու ան­դամը կարող է լինել թե´ ժողովրդի ցան­կացած խմբից (օ­րինակ, որևէ համալսարանից, գյուղից կամ գործա­րանից) կամ կուսակցու­թյու­նից, թե´ <strong>որևէ անհատը </strong>(նույնիսկ հենց ի´ր առաջարկով, եթե հավաքել է, օրինակ, 2000 կողմնակցի ստորագրություն):</p><p><strong>*Պետության նախագահի խամաճիկային պաշտոնը լուծարվում է</strong>:</p><p>*Պիտի<strong> ՀԱՎԻՏՅԱՆ լուծարվի </strong>ՀՀ գերագույն գլխավոր հրա­­մա­­նա­տա­րի պաշ­տո­նը վարչապետին հատկացնելու ինստիտուտը:</p><p>**Ոչ մի անհատը, օրինակ, վարչա­պետը, ու ոչ էլ ՕԺ-ն,<strong> </strong>ոչ մի իրա­վունք չունի ցրե­լու ո´չ Գործադիր ժողովը, ոչ է´լ Օրենսդիր ժողովը: Ի´նքը, Գործա­դիր Ժո­ղո­վը կարո´ղ է լու­ծա­րել (ցրել) որևէ նախարարությունը կամ սրա ենթա­միավոր­նե­րը: </p><p>Գործադիր ժո­ղովը կարող է ցրվել, <strong>օրինակ</strong>, կամ 10000-անոց ստորագրահա­վա­քի հայցով հրա­վիրված<strong> </strong>որևէ դա­­տարանի այն­պի­սի հայցով, որը վճռում է, թե գոր­ծա­դիր ժո­ղովի որևէ արարքը հակասում է բարոյա­կարգի սահմանադրության գըլ­խա­վոր նոր­մերին կամ այլ գլխավոր թեզերին: </p><p>**Սրանով <strong>դատարանները հսկելու են ԳԺ-ին</strong>, միաժամանակ իրենք էլ են­թ­արկ­վելով օրենքի <strong>պատասխանատու հսկողությանը, </strong>որովհետև եթե մի ուրիշ դա­տա­րա­նը պարզի, որ առաջին վճռահան դատարանի այս վճիռն անարդար է, առաջին վճռահան դատարանը պիտի ավտոմատ ցրվի: </p><p>**Կառավարությունը (ԳԺ-ն) պիտի ունե­նա<strong> </strong>մեկ վար­չա­պետ և մեկ-երկու փոխ­վար­չապետ ու պիտի կազմված լինի ամենաշատը <strong>6</strong>-<strong>7 հո­գուց</strong>: </p><p>**Սկզբում վարչապետ ու փոխվարչապետ դառ­նում են ամենաշատ ձայն հա­վա­քած­ները, որոնք<strong> փոխվում են տարին մեկ, </strong>ինչպես Շվեյցարիայում է:</p><p>**ԳԺ-ն ռոտացիայով տարին մեկ վարչապետ, փոխվարչապետ ու նախարար է ընտրում ձայների պարզ մե­ծա­մասնությամբ (այսպես նաև մնացած պաշտոննե­րը): Ուրեմն, հնարավոր է, որ վարչապետ կամ այլ պաշտոնյա դառնա ԳԺ-ի նաև մի որևէ <strong>փոք­րամասն կուսակցության ներկայացուցիչը</strong>: </p><p>Սա նույնիսկ ցան­կալի է, որովհետև այս անգամ արդեն այս փոքրամասն պաշ­տոն­­յան պիտի շատ զգույշ աշխատի ու ոչ մի օրենք չխախտի, ու մեծ ու փո­քր ա­ն­իրա­վություն չանի, որովհետև մեծամասնական պատ­գամա­վոր­ներն ա­չա­լուրջ հե­տևե­լու են իր ամեն մի քայլին ու անընդհատ ձգտելու են իրեն քննա­­դա­տելուն:</p><p><strong>**</strong>Պի­տի ոչ մի պետական կառույց, ոչ մի քաղաքա/համայնքապետարան կամ խոշոր պաշտոնյա <strong>բիզնեսով ու առևտրով</strong> զբաղվելու ոչ մի<strong> իրա­վունք չունենա</strong>: Այս իրավունքը պիտի չունենան մանավանդ<strong> պետ­բյու­ջեի հաշ­վին տրվող կապի­տալ միջոցնե­րը տնօրինողները</strong>: </p><p>Քաղաքի առանձին հատվածների բարեկարգության իրավունքը պիտի թողնվի մաս­նավորին: Մասնավորի այսօրինակ գործունեության հսկողը պիտի լինեն ա­ռան­ձին քաղաքացիների դատական հայցերին պատասխան վճիռները:</p><p>Ինչո՞ւ: Նախ, որ պաշտոնյաները «չփոշիացնեն» բյուջեից հատկացրած կապի­տալ միջոցները, երկրորդն էլ՝ որովհետև,<strong> բացառվում է, որ մասնավորը գողանա ի´ր իսկ սեփա­կան միջոցները, հենց ի´ր կապիտալ միջոցները</strong>: </p><p><strong>*</strong>Քաղաքա/համայնքապետարանները պիտի զրկվեն քաղաքացիների գործու­նեու­­թյու­նը սահ­­մանափակող իրավական որևէ արգելող ակտ կամ այլ արգելիչ հրա­հանգ իրա­գործելուց, որովհետև նման իրավունքները միմիայն ՕԺ-ին, դատա­րաններին ու հանրաքվեներին են վերապահված:</p><p>Ատոմակայան կամ նման բան կառուցելու կամ զինատեսակ արտադրելու կամ ներ­­կրելու համար գու­ցե ԳԺ-ն որոշի, թե ի´նչ կարգով ու ո´ր մասնավորը իրավունք ունի այս գործը ձեռ­­նարկի, ու մնա­ցած ամեն ինչը թողնի մասնավորին, ով, հանուն իր շահույթի ու հնարավոր մեղադրանքներից զերծ մնալուն, լավա­գույն ձևով կանի իր ձեռից եկածը: </p><p>*Թուրքիայի ու մանավանդ Ադրբեջանի քաղաքացիներին կապիտալ միջոց (օ­րի­նակ, շենք, տա­րածք ևն) վաճառելը կամ տրամադրելը պիտի արգելվի: </p><p>Սա պիտի արգելվի <strong>այնքան ժա­մա­նակ</strong>, քանի դեռ այս երկրների իշխանու­թյուն­ները չեն ընդունել իրենց կատա­րած բոլոր գենոցիդներն ու հրապարակով չեն դա­տապարտել իրենց նախնիների հան­ցա­գործությունները ու չեն հրաժարվել իրենց պանթուրքիստական ու (<strong>մանավանդ</strong>) ՀՀ-ն վերացնելու ծրագրե­րից:</p><p>Հասկանալի պատճառներով, ԳԺ-ն (<strong>թերևս ինչ-որ ձևով նաև դատա­րան­­ները, գուցե նաև մամուլն ու այլ կազմակերպությունները</strong>) պիտի աչա­լուրջ հսկեն միջու­կային վառելիքի առևտուրն ու շահագործ­մունքը, <strong>չղեկավար­վե­լով </strong>որ­ևէ տե­սակ պե­տական գաղտնիքի պարտադրանքով:</p><p>Նույն ձևով էլ, օրինակ, Հյուսիս-Հարավ մայրուղու պես խոշոր ձեռ­նարկների կա­ռու­ցելը պիտի հան­ձնվի մասնավորին, հենց մասնավորի առաջար­կով ու հենց մաս­նավորի´ կապիտալ մի­ջոց­ներով ու հետագայում շահագործելու ու շա­հույթ ստա­նալու մաս­նավորի ակնկալիք հնարավորությունով: Պարզ է, որ այս առումով քնն­ար­կելու շատ բան կա, ու որ ազատ շուկան բազում այնպիսի նոր ձև ու հարաբե­րու­թյուն կհայտնագործի, որ այսօր նույնիսկ չենք էլ պատ­կերացնում:</p><p><strong>*</strong>Աշխատավարձի <strong>նվազագույն </strong>ու ապրանքների գների <strong>բարձրա­գույն շե­մե­րը</strong> (նա­և դոլարինն ու մնացած արժույթներինը) պիտի<strong> հավիտյան ար­գել­վեն</strong>, քա­­նի որ տնտե­սա­­գիտական վեր­լու­ծու­թյունն ու փորձը վաղուց ապա­ցուցել են, որ այս շեմերը վնա­սում են հենց ա­մե­նաաղքատներին ու կաշկանդում են շուկայի ա­զա­տությունը: </p><p><strong>**</strong>Եթե ԳԺ-ի, կա´մ որևէ քաղաքապետարանի, կա´մ որևէ մարզ­պե­տարանի, կա´մ որևէ թաղապետարանի ու համայնքապետարանի մոգո­նած որևէ կանոնա­դրու­­­թյուն­ը կամ հրա­հանգ­ը<strong> </strong>հակասում է ան­հատի կամ իրավաբանական անձանց սահմանադրու­թյամբ սահմանած վարքի վերա­ցա­կան կանոն­ներին,<strong> ցան­կա­ցած ան­հատ քա­ղաքացին</strong><em> </em>կամ իրավաբանական անձն իրավունք ունի որ­ևէ դատա­րա­նում մե­ղադրական հայց հա­րու­ցի (առանց դատական տուրք մուծե­լու):  </p><p>Եթե հայցը չա­պա­ցուցվեց, հայցվորը դատվում է զրպարտության հա­մար: </p><p><strong>**Դատարանը պարտավոր է </strong>մեկ շաբաթվա ընթացքում սկսի այդ հայցի քըն­նու­­թյու­նը: <strong>Մամուլի միջոցների մեղադրական ելույթները պիտի հավասա­ր­վեն նման հայցին</strong>: </p><p>**Եթե այն շրջանի դատարանը, որտեղ ելույթն է եղել, չի արձագանքում այդ ե­լույ­թին, ինչը որևէ անհատական կամ պետական կառույցին մեղադրում է (օրի­նակ) 5000 դոլար ու սրանից ավել վնասի մեջ, այդ դատարանը լուծար­վում է: </p><p>**Իսկ (օրինակ) 1000 դոլարից մինչև 5000 դոլարի վնաս ազդարարող ելույթ­­նե­րին չար­ձա­գանքելիս՝ դատարանի դատավորները (հավասար չափով) տուգան­վում են այդ գումարի չափով (իհարկե, այս օրինակը զուտ հայեցողական է, իրական կարգը գու­ցե ուրիշ մի գումար կամ ուրիշ մի ձև հաստատի):</p><p><strong>**</strong>Օրենսդիր ժողո­վի ըն­դու­­նած օրենքների համապատասխանությու­նը սահմա­նա­դրու­­թյանը հսկում են՝ <strong>դա­տա­րանները</strong>: Առանձին խրթին դեպքերում այս հար­ցերը լուծում է <strong>որևէ միացյալ երկ­կազմ դատարա­նը</strong>, ան­բավարարության դեպ­քում,<strong> եռակազմ դատարանը</strong>: </p><p>**Եթե նոր ըն­դունված օրենքները, այնու­ամենայնիվ, <strong>վի­ճելի են</strong> ու<strong> </strong>եթե օրենս­դիր ժողովն էլ հրա­ժարվում է դրանք փոխելուց,<strong> սրանք հաստատում կամ մերժ­վում են միայն հանրապետական հան­րա­քվեով</strong>: </p><p><strong>*</strong>Հանրաքվեներին դրված հարցերը պիտի մամուլի միջոցով<strong> ա­մենա­քիչը մեկու­կես ամիս, ազատ ու մանրամասն ներկայացվեն ու բացատրվեն ողջ ժողո­վըր­դին</strong>: </p><p><strong>**</strong>ԳԺ-ն տնօրինում է հարկերից, մաք­սերից ու այլ տուրքերից հա­­վաքված գու­մար­­նե­րը, բայց <strong>որևէ դատարանի առաջ ԳԺ-ի ամենամյա հաշ­վետվու­թյան պար­տա­դրան­քով</strong>:   </p><p><strong>*</strong>ԳԺ-ն ու բոլոր գործադիր մարմինները որևէ տուգանք կամ տույժ սահմանելու որևէ իրավունք կամ օրենքի նա­խագիծ առաջարկելու իրավունք չպի­տի ունենան: </p><p><strong><em>**</em>Տուգանքի կամ տույժի իրավունքը տրվում է մի´միայն դատա­րան­նե­րին</strong>:</p><p>**Սոցիալական ապահովագրության հարցերը, ինչպես արդեն ասվել է, պիտի մասամբ անհապաղ, մասամբ էլ՝ աստիճանական քայլերով հանձնվի մասնավորին:</p><p>*Կրթության ու առողջապահու­թյան հար­ցե­րը պիտի (համարյա լրիվ) հանձնվեն մասնավորին, որ սրանց որակը դառ­նա բավա­րար ու <strong>պահանջվող հարկերը բար­ձը­րաց­նելու պատրվակ­նե­րի թիվը կր­ճատ­վի</strong>: </p><p>Եթե սրանք արվեն, <strong>Գործադիրն այս խավի ընտրողների կամ­քի վրա ազդե­ցու­­թյուն չի ունենա</strong> և այդժամ այս խավերի անհատ­ների, մանա­վանդ թոշա­կա­ռու­­ների մաս­նակցու­թյունը ընտրություններին կլինի խիստ ցանկա­լի: Թե չէ, այս խա­վերի ընտ­րու­թյան անկեղծությունը մի´շտ կմնա կասկածելի:</p><p>*Բուհերին ու դպրոցներին<strong> </strong>պիտի տրվի<strong> լրիվ </strong>ինքնավարություն,<strong> </strong>ան­կախ այն բա­­նից, թե ս­րանք պետական սուբսիդիա ստանում են, թե չէ: Բուհ ընդունվելու հա­մար <strong>դպրոց ավարտելու վկայա­կա­նը չպիտի պարտադիր լինի</strong>: </p><p>*Բուհերի ուսումնական ծրագրերը պիտի կազմեն մի´միայն ամբիոնները, ու սրանք պիտի հաստատեն միմիայն ֆակուլտետի խորհուրդները: </p><p>*Քննություն ու ստուգարք անցկացնելու ձևերի ընտրությունը պիտի տրվի ամ­բիոններին ու սրանք անցկացնելու այսօրվա օնլայն բյուրոկրատիան պիտի վե­րաց­վի: </p><p>Սա թույլ կտա, որ պետական բուհերի բյուրոկրատական ապարատը կրճատվի ու դառնա մինիմում: (Օրինակ, ԵՊՀ-ի վարչարարների թիվը 2-3 անգամ գերազան­ցում է պրոֆեսորադասախոսական կազմի թվաքանակը):</p><p>Դեկաններին պիտի ընտրի ու հաստատի միմիայն ֆակուլտետի ընդհանուր ժո­ղովը, գաղտնի քվեարկությամբ:</p><p><strong>*</strong>Դասագրքերը պիտի գրվեն ու տպագրվեն ազատ շուկայի պահանջներին հա­մա­պա­տասխան, այ­ս­ինքն, սրանց հսկողը պիտի լինի միմիայն սպառողը:</p><p>*Հարկատուի հաշվին («ձրի») կրթու­թյու­նը պիտի հաստատվի, օրինակ, <strong>մինչև 7-րդ դասարանը</strong>,<em> </em>բայց բուհերն ու դպրոցները պիտի միմիայն իրե´նք ընտրեն այս կրթությունն իրա­կանացնելու<em> </em><strong>ձևը, բովանդակու­թյունն ու դասագրքերը</strong>: </p><h2 id="section-77"><a id="_Toc175490669"></a><strong><em>11.2 Վարչախմբի հենասյուները</em></strong></h2><p>Իրեն պետություն հռչակած անհսկելի ու անպատիժ պետերի վարչախմբի ա´յն գլխավոր հենասյուները, ա´յն գլխավոր զենքերը, որոնցով վարչախումբը կեղեքում ու թալանում է ժողովրդին, առաջին հերթին, <strong>նա­խարարություններն են</strong>: </p><p>Այս նախարարություններից էլ գլխավորները, իհարկե, Ֆինանսների, Ներքին գոր­ծերի ու Պաշտպանության նախարարություններն ու ԱԱԾ-ն են: </p><p>Չափազանց կարևոր է նաև ԿԳՄՍն-ն, որովհետև հենց սա է, ով երկրի ապագա քաղաքացիներին հենց մանկուց կրթում ու զոմբիացնում է միմիայն ա´յն նպա­տակով, որ սրանց դարձնի անհսկելի, անզուսպ, անպատիժ ու անբարո <strong>վարչա­խմբին հլու հնազանդ ճորտամիտ ոստիկան, զին­վոր ու հարկատու</strong>: </p><p>Կրթության բովանդակությամբ այս նախարարության իբր շահագրգռված լինելը միմիայն բուտաֆորական է, ինչն ապացուցվում է երկու փաստով: </p><p>Առաջինը, թե´ ԿԳՄՍՆ-ին (թե´ նաև մեր բոլո´ր մտավորականներին) բացար­ձակ չի հետաքրքրում, որ արդեն 90 տարի է, ինչ ՀՀ կրթական բոլո´ր-բոլո´ր հիմ­ն­արկ­ները <strong>գիտական </strong>քերականության փոխա­րեն գոր­ծ­ածում են<strong> հակագիտա­կա­նը</strong>, ու այս ընթացքում ԿԳՄՍՆ-ն երբևէ նույնիսկ ծպտո´ւն չի հանել սրա մասին: </p><p>Երկրորդ փաստը ՀՀ կրթական բոլոր հիմնարկներում դասավանդվող <strong>հակագի­տա­կան </strong>(ըստ էության՝ «սոցիալիստական» կամ, ավելի ճիշտ, քեյնսական) տնտե­սա­գիտությունն է, ինչի հակագիտա­կա­նությունն արդեն մի դար է, ինչ ապացուցել է ճշմարիտ (ավստրիական կոչված) տնտեսագիտությունը: </p><p>Սա սովետական շրջանում խստի´վ էր արգել­ված: Բայց երբ սա թույլատրվեց, <strong>միևնույնն է</strong>, այս վերջին 34 տարվա ըն­թացքում ավստրիական տնտեսագիտու­թյու­նից, իրավա­գիտությունից ու բարոյա­գի­տու­թյունից <strong>ոչ մի մենագրություն, կա´մ այլ գործ, կա´մ դասագիրք չթարգմանվեց հայերեն</strong>:</p><p> Մնացած (չթվարկված) նախարարությունները, ըստ էության, նույնպես բուտա­ֆորիա են: Ս­րան­ցից, օրինակ, Էկոնոմիկայի նախարարության կանոնադրու­թյու­նը ասես վարչախմբի թա­լանչիական հանցանքներն արդարացնող քեյնսական մի համալսարանի ծրա­գիր լինի:</p><p>Այս կանոնադրությունը, համարյա ծայրից ծայր, հեղեղված է սովետական բյու­րո­կրատական դեմագոգիայի այնպիսի փայլուն «գոհարներով», ինչպիսիք են. </p><p>«<em>տնտեսական քաղաքականության մշակում, իրականացում, գնահատում, հա­մա­կար­գում, արդ­յունքների մշտադիտարկում, մոնիթորինգ, պայմանների բարե­լա­վում, մի­ջա­վայրի բարելավում, ձեռնարկատիրության խթանում, արդիա­կա­նա­ցում, կայուն տնտե­սական զարգացում, մրցունակության բարձրացում, բարե­ն­պաստ միջավայրի ա­պահովում, զարգացում, ձևավորում (ու նորից) մշակում, մ­շա­կում, մշա­կում</em>» ևն, ևն: </p><p>Բյուրոկրատական այս սոցիալիստական դեմագոգիան հատուկ է բոլո´ր նախա­րա­րություններին, մանավանդ, «ոչ գլխավորներին»: </p><p>Սրանց կանոնադրություններն անընդհատ «առաջարկություններ են ներկայաց­նում {մեծագույն մա­սամբ} մաք­սային, հարկային և ոչ հարկային եկամուտների {ու զանազան այլ} քա­ղա­քականության վերաբերյալ» կամ «առաջարկություններ են ներկայացնում սոցիալական, ֆինանսական, բյուջետային, դրամավարկային և սակագնային {ու ուրիշ} քաղաքականության վերաբերյալ»:</p><p>Սրանք անդուլ ու անփոփոխ ջանասիրությամբ «<em>համակարգում են տնտեսու­թյան զարգացման հանրային ներդրումային ծրագրերի առաջնահերթությունների որոշման գոր­ծընթացը</em>», սրանք «<em>համակարգում ու իրականացնում են դրանց ըն­թացքի դիտան­ցում և արդյունքների գնահատում</em>»:</p><p>Սրանք «<em>նախապատրաստում և կազմակերպում են, մշակում, ապահովում և իրա­կա­նացնում են ... ստեղծարար մտավոր գործունեության խթանմանն ուղղված քա­ղա­քականությունը, նպատակային ծրագրերը և դրանց դիտանցումը</em>» ևն, ևն: Այն ամենը, ինչը սրա´նք են իբր անում, մի սոցիալիստական մղձավանջային «<strong>թոզ փչոցի է</strong>»: </p><p>Այս «թոզ փչոցին» լրի´վ է անիրական ու սուտ ու նաև խիստ վնասակար է, որով­հետև սա իբր իրականացնելու համար բյուջեից հսկայական միջոցներ են տրվում:</p><p>Ահա ժողովրդին թշնամի բոլո´ր-բոլո´ր նախարարությունների իրական գործու­նեու­թյունը բնութագրող մի <strong>հույժ տիպական օրինակը</strong>, ինչը գտել եմ ֆեյսբուքից, ոմն Սամ­սոն Գրիգորյանի էջից (23.12.2023):</p><p>«Ձկնաբույծները պատմում են, որ իրենց հորերից ոչ շատ հեռու ջրի անտեր հո­րեր կան, որտեղ ջուրն աննպատակ հոսում է։ </p><p>«Այդպիսի հորերը <strong>հարյուրավոր են</strong>։ Երբ կառավարության հետ բանակցություն­նե­րում առա­ջարկել են սկզբում այդ հորերը փակեն, ջրի անիմաստ կորուստը կար­գավորեն, հետո անցնեն ի­րենց տնտեսությունները փակելուն, պատասխան են ս­տա­­ցել, թե. «<strong>Դուք մեր գործերին մի խառ­նվեք</strong>»»։</p><p>Ամփոփենք: Նախարարությունների այս մղձավանջային բյուրոկրատիան <strong>ան­խու­սափելի է, անվերացնելի,</strong> <strong>ան­հսկելի, ան­պա­տիժ ու անղեկավարելի</strong>: Սը­րանք հույժ <strong>վնասակար են</strong> ու ա´նպայման են <strong>ժո­ղո­վրդի թշնամին</strong>: Սրանց սան­ձե­լու <strong>միակ միջոցը</strong> սրանց մի մասը վերացնելն է, մնացածների էլ իրավունքները, լիազորություններն ու թվաքանակը կրճատելն է: </p><p>Միմիայն այս ձևն է, ինչը թույլ կտա, որ վարչախումբն ու սրա հասցրած գերվիթ­խարի վնասը դառնա նվազագույնը, իսկ երկիրն ու ժողովուրդն ու պետությունը – հզորանան ու, արագ-արագ, այնքան հարստանան, որ մի հզոր բանակ ստեղծեն ու <strong>դադարեն օգնություն մուրալն ու բախտից բողոքելը</strong>: </p><p>Սրա համար էլ տեսնենք, թե ո´ր նախարարությունները պիտի կրճատվեն:</p><p>Պիտի շեշտեմ, որ ես երբևէ չեմ մտածում, որ վարչախումբը կրճատելու ու նվա­զա­գույնը դարձնելու ստորև առաջարկվող սխեման միակն է: Բայց ես համոզված եմ, որ սրա այս հիմնական թիրախային ուրվագիծը ճիշտ է ու պարտադիր: </p><p>Օրինակ, չեմ կասկածում, որ այսօրվա 12 նախարարության փոխարեն ընդա­մե­նը 4 (ամենաշատը – 5) փոքրածավալ ու համարյա իրավազուրկ նախարարու­թյու­նը լրի´վ է բավարար, որ ազատ շուկա­յա­կան տնտեսությունը թափով գործի:</p><p>(Նախարարությունների իրական կամ փաստացի թիվը թերևս 25-ից էլ է ավել, քանզի <strong>կա բազում կոմիտե, վարչություն ու ծառայություն, որոնք հենց նա­խա­րա­րու­թյուն են</strong>: Օրինակ, ինչո՞վ նախարարություն չեն վարչապետի աշ­խա­տակազմը, ՊԵԿ-ը, Գանձապետարանը, ԱԱԾ-ն ևն, ևն: </p><p>(Բացի այդ, նախկին 18 նախարարությունից 6-ը, պետական բյուրոկրատիայի գերվիթխարի ծավալը <strong>քողարկելու</strong> ակնհայտ նպատակով, խցկել են ավելի «մեծ» նախարարությունների մեջ: Օրինակ, Մշակույթինն ու Երիտասարդության ու սպորտի հարցերի նախարարությունները, որ խցկված են նախկին կրթության նա­խարարության մեջ):</p><h2 id="section-78"><a id="_Toc175490670"></a><strong><em>11.3 Կրճատելիք նախարարությունները</em></strong></h2><p>Նախ ահա ա´յն նախարարությունների ցուցակը, ո­րոնք <strong>նույն­պես </strong>պետք է լու­ծար­­վեն, քա­նի որ սրանց գոյությունը խոչընդոտում է երկրի հզորու­թյանն ու կլա­նում փոշիաց­նում է բյուջեի մեծ մասը:</p><p><strong>*1</strong>. «<strong>Աշխատանքի և սոցիալական ապահովման նախարարությունը</strong>» պիտի լու­ծարվի, որովհետև ազատ շուկան հենց ի´ն­քն է կազմակերպում թե´ աշխա­տան­քի, թե´ անհատների թոշակ կուտակելու հարցերը (օրինակ, ապահովա­գրա­կան մասնավոր հիմնարկների միջոցով): </p><p>*Բայց, որ թոշակառուներն անտեր չմնան ու անխափան ստանան իրենց թոշակ­ները, վերոհիշյալ նախարարության փոխարեն, Ֆինանսների նախարարու­թյանը կից, պիտի ստեղծվի մի փոք­րիկ վարչություն, ինչն զ­բաղվի ծերերի (ու նաև պատե­րազ­մի, գենոցիդի ու այլ աղետների) հաշմ­ան­դամների ու անտեր մարդկանց թո­շակների հար­ցերով ու բոմ­ժերի խնդիրներով:</p><p>*Եթե պետերի վարչախումբը ինքնին իրավունք չունի զբաղվի բիզնեսով, աշխա­տանքի հար­­ցերով զբաղվող նախարարության գոյությունը <strong>անիմաստ է</strong>: </p><p>Աշխատատեղ ստեղծելու կարողություն պիտի ունենա միմիայն մասնա­վոր բիզ­նես­մենը: Սա էլ <strong>իրավունք ունի,</strong> <strong>ՓՈԽԱԴԱՐՁ ՀԱՄԱՁԱՅՆՈՒ­ԹՅԱՄԲ,</strong> իր հա­մար աշ­խա­տող վար­ձի կամ աշխատողին գործից հանի: </p><p><strong>*</strong>Երկրի վարչախումբը<strong> ոչ մի ուղղակի ու անուղղակի իրավունք չպիտի ունե­նա խառնվի գործատուի ու բանվորի փոխադարձ համաձայնությանը</strong>, իսկ աշ­խատան­քային վեճերը պիտի լուծ­վեն դա­տարանով (օրինակ, որևէ հաշ­տարարով):</p><p>*Արհմիությունները չպիտի իրավունք ունենան որևէ բռնությամբ պարտադրե­լու գործատուին, որ սա գործից հեռացրած աշխատողի փոխարեն նոր աշխատող չվերցնի: Արհմիության նման հարկադրանքը ուղղակի է խախտում մասնավոր սե­փականության ան­ձեռն­մխե­­լու­թյան նորմը: Ուրեմն, սա պիտի դատարանով պատ­ժելի լինի, տվյալ արհ­միությունը ցրելու իրավունքով:</p><p>**Թոշակ կուտակելու ու հետո կուտակածը տիրոջը հետ դարձնելու խն­դի­­րը պի­տի քիչ-քիչ ու կամավոր տրվի<strong> մաս­նավորին </strong>(օրինակ, ապահովագրական ընկե­րու­թյուն­­նե­րին), որ ով ինչ­քան ու­զե­նա, այնքան էլ կուտակի իր ծե­րության հա­մար: </p><p>Սա կվերացնի թե´ վարչախմբի անդամների ու վարչախմբին սատարող բար­­­ձր պաշտոնյաներին անար­դար բար­ձր թոշակ շնորհելու <strong>ապական կարգը</strong>, թե´ մնա­ցած­ների թոշակները հա­մա­հարթելու անարդարությունը: </p><p><strong>*2</strong>. «<strong>Առողջապահության նախարարությունը</strong>» պիտի անհապաղ լուծարվի ու ա­ռող­ջա­պա­հությունը պիտի լրիվ տրվի մասնավորին: Այս  նախարարությունը մի­միայն խոչընդոտում է բժշկական ծառայություններին, ինչի փայլուն ապա­ցույցնե­րը տվել է հենց «<strong>Առողջապահության նախարարու­թյան</strong>» դանդալոշ կամ վնա­սա­կար ար­ար­մունքը, կովիդի օրե­րին:</p><p>*Դեղերի առևտուրը պիտի ազատագրվի լիցենզավորելուց: Կեղծ դեղերի դեմ պայ­քարը պիտի արվի անհատ քաղաքացիների դատական հայցերով, որոնք պի­տի քննվեն առանց դատական որևէ տուրքի:</p><p>**<strong>Պետպատվերով բուժումները ու ձրի դեղ բաժանելը պիտի դեռ մնան</strong> ինչը թեր­ևս հիվանդանոցներին ու պոլիկլինիկաներին պիտի բաշխի Ֆինանսների նա­խա­­րա­րու­թյան մեկ կամ երկու աշխատակիցը: Այս բաշխումը պիտի լինի ինստի­տու­ցիոնալ ձևով (օրենքով հաստատված կատեգորիաներով), որ կախված չլինեն չինովնիկերի «կապրիզներից»: </p><p><strong>*3</strong>. «<strong>Շրջակա միջավայրի նախարարությունը</strong>» ու սրա «<strong>Անտառային կոմի­տեն</strong>» պիտի լուծարվեն, քանի որ քրեա­կան օրենսգրքերի միջոցները լրիվ են բա­վա­րար շրջակա միջավայրը պաշտ­պա­նելու համար: Անտառապահների ու անտա­ռա­գործների հիմնարկները թերևս պիտի մնան, բայց հետագայում այս ֆունկցիա­ները պիտի տրվեն մասնավորին:</p><p><strong>*4</strong>. «<strong>Տարածքային կառավարման և ենթակառուցվածքների նախարարու­թյու­­նը</strong>» պիտի լուծարվի (ինչն իր մղձավանջային կանոնադրության 138 կետանոց մասով ընդեր­քի, ճանապարհների, տրանսպորտի հարցերով լիցենզիա տա­լու ու տնտեսության զանազան ոլորտներում անհնատների գործունեությունն ար­գելե­լու ու թույլատրե­լու մասնակի իրավունք ունի): </p><p>**Մարզերին պիտի տրվի համարյա լրիվ ինքնավարու­թյուն, ինչպես Լիխտեն­շտեյ­­նում (կամ գոնե Շվեյցարիայում):</p><p><strong>*5</strong>. «<strong>Էկոնոմիկայի նախարարությունը</strong>» պիտի լուծարվի, քանզի անհատ տըն­տես­­վարողի (այսինքն, ազատ շուկայական հարաբերությունների) էկոնոմի­կա­կան ղեկավարությունն ու բարոյակարգային կապի­տա­լիզ­մն անհամա­տե­ղե­լի են:</p><p><strong>*6</strong>. «<strong>Բարձր տեխնոլոգիաների արդյունաբերության նախարարությունը»</strong> պի­­­­տի լուծարվի, որովհետև սա գիտության ու սրան կապված բիզնեսի մի մասն է ու ղեկավարելի չի: </p><p><strong>*7</strong>. <strong>ԿԳՄՍ</strong>-ն ու կրթության վարչությունները պիտի անպայման լուծարվեն, որ­պես <strong>կրթությանը վնասող ու ժողովրդին ճորտամիտ դարձնող կա­ռույցներ: Սրանց </strong>փո­խարեն պիտի հիմնվի մի փոքր վար­չու­թյուն, միայն անցու­մա­յին շր­ջա­նում, ինչը պիտի զբաղվի միայն ընդհանուր սուբսի­դավոր կրթությամբ (երևի մի­այն մին­չև 7-րդ դասարանը) ու միմիայն ցանկացողների հա­մար: </p><p><strong>*Չկրթվելու իրավունքը նո´ւյնպես մարդու իրավունք է</strong>: Ուրեմն, քաղաքա­ցին պիտի իր զավակներին չկրթելու իրավունք ունենա: Կրթական ու գրատպա­կան գործունեությունը պիտի հարկերից լրիվ ազատվի:</p><p>Մանա­վանդ վնասակար են ԿԳՄՍ նախարարու­թյան կանոնների հա­րա­տև փո­փո­­խականությունը, սրա աշխատակիցների գիտությունից լրիվ կտրված լինելն ու սրա տիեզե­րա­կան մաս­շտաբի բյուրոկրատիան: </p><p>*Բուհերն ու դպրոցները պիտի ֆի­նանսավորվեն ուղղակի: Բուհերի հոգաբար­ձուների, ըստ էության, այսօրվա վարչախմբային հսկիչ խորհուրդները պիտի լու­ծար­վեն (տես նաև հետո): </p><p>Նաև.</p><p><strong>ա</strong>. «<strong>Սփյուռքի «փոխ»նախարարությունը</strong>» չպիտի լինի, քանի որ սրա ֆունկ­ցիա­նե­րը լրիվ են հորինովի ու վնա­սա­կար: </p><p><strong>բ</strong>. «<strong>Սպորտի և երիտասարդության «փոխ»նախարարությունը</strong>» չպիտի լինի: Սպորտը բիզնես է, ու սրանով պիտի զբաղվի մասնավորը: </p><p><strong>գ</strong>. «<strong>Մշակույթի «փոխ»նախարարության</strong>» գոյությունն է´լ է լրիվ անի­մաստ, ո­րով­հետև երկրի մշակույթն ան­ծրագրելի ու անղեկավարելի է: </p><p><strong>8</strong>. Իրեն պետություն հռչակած վարչախմբի «<strong>Ֆինանսների նախարարու­թյու­նը</strong>» ժողովրդին թալանելու ու կեղեքելու հիմնական կազմակերպությունն է ու սրա իրավունքները, ըստ էության, հույժ լայնածավալ են: </p><p>Սրա գերվիթխարի կառույցն ու լայնածավալ իրա­վունք­ները մասամբ կրկնում են ԿԲ-ի ու ՊԵԿ-ի ֆունկցիաներն ու իրավունքները ու սրանք պիտի կրճատվեն հե­տևյալ միջոց­ա­ռում­ներով:</p><p><strong>*Ա</strong>. Այս նախարարությունը <strong>երբևէ</strong> որևէ ուղղակի կամ զարտուղի հարկի կամ մաքսի չա­փը ավելացնելու կամ որևէ նոր հարկ ու մաքս սահմանելու օրենքի <strong>նա­խագիծ</strong> անգամ ա­ռա­ջարկելու իրավունքը չպիտի ունենա:</p><p><strong>**Բ</strong>. Ակցիզներն ու ԱԱՀ-ն ու սրանց տիպի հարկերը պիտի լուծարվեն:</p><p><strong>**Գ</strong>. Այս նախարարությունը, ապագայում, պետության եկամուտները «ձևավո­րե­լու» (իմա´ – թալանելու) որևէ ուրիշ իրավունք, բացի առկա հարկերը հավաքելը պիտի չունենա:</p><p><strong>**Դ</strong>. Թե´ այս, թե´ մնացած նախարարությունների <strong>ֆինանսների հետ առնչվող բո­լոր պաշտոնյաները տարին մի անգամ հաշվետու պիտի լինեն որևէ դատա­րանի ա­ռաջ, դատարանի նշանակած անկախ աուդիտների միջոցով</strong>: </p><p>**Ֆիննախարարության «ֆինանսաբյուջետային հաշվապահական հաշ­­­­վ­առ­ման, աուդիտորական գործունեության, խաղային գործի, ինչպես նաև – ֆի­նան­սա­տն­տե­սական, վարկա­յին, ֆինանսական շուկայի միասնական քաղաքա­կա­նու­թյան մշակմանն ու իրա­կանաց­մանն ուղղված աշխատանքների կատարման ա­­պա­­հով­ման, թանկարժեք մետաղների ոլորտում գործունեության կարգավոր­ման, հա­մայն­քա­յին բյուջեների եկամուտների ձևավորման ոլորտներում Կառա­վա­րու­­թյան քաղաքականությունը վերահսկելու» ֆունկցիաները, պիտի լուծար­վեն:</p><p>**Պիտի ֆիննախարարության ու Գանձապետարանի ֆունկցիաներն իրարից հստակ անջատվեն ու վերանան ֆունկցիաների կրկնօրինակները:</p><p><strong>**9</strong>. «<strong>Ներքին գործերի նախարարությունը</strong>» լուծարվում է, ու ոստիկանության բաժանմունքները դառնում են հաշվետու մի´միայն իրենց շրջանների դատարան­ներին, այսինքն, մի´միայն օրենքին: Ուրեմն,<strong> ոստիկանական բաժանմունքները չեն ենթարկվում ոչ կառա­վա­րու­­թյանն ու սրա ո´րևէ կառույցին կամ ո´րևէ պաշ­տոնյային, ոչ է´լ Օրենսդիր ժողովին ու սրա ո´րևէ կառույցին կամ ո´րևէ պաշ­տոնյային</strong>:</p><p>**Այս բաժանմունքների պաշտոնյաները <strong>պիտի դառնան ընտրովի</strong>:</p><p>*Ներքին (ոստիկանական) զորքերը լուծարվում են ու սրանց հետագա որևէ գո­յությունն <strong>հավիտ­յան</strong> արգելվում է սահմանադրությամբ:</p><p>*Ոստիկանական առկա (ժամանակավոր) նախարա­րության աշխատակիցների ու նաև ոստիկանների թի­վը <strong>կրճատվում է մոտ 10 անգամով</strong>: </p><p>**Սահ­մա­նադրությամբ ողջ երկրի համար թերևս սահ­մանվի վարչախմբա­յին ոս­տի­­կան­ների առավելագույն քանակություն, օրինակ, 2000-3000 ոստիկանը: Թույ­լա­տրվում են ոստիկանական ու բանտային <strong>մասնավոր միավորներ, պե­տա­կան նը­ման միավորների իրավունքներով</strong>: </p><p><strong>**10</strong>. Թերևս պիտի հաստատվի Հին Աթենքի 10 ստրա­տե­գի ռազ­մա­կան խոր­հըրդի նման մի ինստիտուտ, ինչը պա­տե­րազմի ժա­մանակ իսկույն վեր­ընտրվում է, ու ինչը տարին մի ան­գամ <strong>հաշ­վետու է միմիայն դա­տա­րանի առաջ</strong>:</p><p>**«<strong>Պաշտպանության նախարարությունը</strong>» (<strong>ՊՆ</strong>-ն) պիտի ենթարկվի միմի­այն այս խոր­­հր­դին:</p><p>**«<strong>ՊՆ</strong>»-ի կառուցվածքը պիտի թերևս կրկն­օ­րի­­նակվի Շվեյցարիայի նույնի­մաստ հիմնարկի նախարարության կառուցվածքից:</p><p><strong>**</strong>Բանակային<strong> զինված մասնավոր միավորների </strong>գոյությունը պիտի ան­պայ­ման թույլատրվի:  </p><p>(Իհարկե, դժվար է պատկերացնելը, թե ինչպե´ս պետք է կազմակերպվեն ու ի´նչ գու­մարների հաշվին պիտի հարատևեն, օրինակ, օդային ուժերի կամ հակաօդա­յին պաշտպանության մասնավոր միավորները: Բայց այն հանգամանքը, որ սա պատ­կերացնելը դժվար է, չի նշանակում, որ սա անհնար է: Ազատ շուկայի հնարա­վորությունները վիթխարի են ու ֆանտաստիկ):</p><p>*«<strong>ՊՆ</strong>»-ի ծավալը պիտի խիստ կրճատվի:</p><p>**<strong>ՊՆ</strong>-ի այսօրվա իրավունքների մի զգալի մասը (իսկ պատերազմի ժա­մա­նակ – <strong>բո­լո´ր իրավունքները</strong>) պիտի հանձնվի 10 ստրատեգի խորհր­դին ու գոր­ծող բա­նակի ա­ռանձին միավորներին: </p><p>**Հնարավոր է, որ բանակի մի մասը կազմվի մշտական կամ պայմանագրով գոր­ծող ժամանակավոր (օրինակ) «շվեյցարականատիպ» վարձկաններից: (Այս ինս­տի­տուտից օգտվեց Ալիևի վարչախումբը, բերելով սիրիացի վարձկաններին): Այս նախարարության <strong>մի´միայն</strong> պատերազմի ժամանակվա տակտիկական քար­­­տեզ­ներն ու սրանց պես ժամանակավոր բաները պիտի լինեն գաղտնի, ու պի­տի գաղտ­նիու­թյունը սահմանելիս հաշվի առ­նվի, որ այսօր արբանյակներից երևում է նույն­իսկ կոճակը: Սրա համար էլ այս նախարարության ողջ գործունեու­թյունը (բացի աս­ված քար­­տեզներն ու սրանց պես մի քանի հազվագյուտ բանը), մանավանդ, այս նա­խա­րա­րու­թյան <strong>առևտրական բոլո´ր գործարքները </strong>պիտի լինեն մատչելի ՀՀ ցան­կացած դատավորի ու ժուռնալիստի համար – սրանց առաջին իսկ պա­հանջով: </p><p>*«<strong>ՊՆ</strong>»-ի բոլոր այն աշխատակիցները, ովքեր գործ ունեն ֆինանսների հետ, պի­տի տարին մեկ պարտադիր հաշվետու լինեն որ­ևէ դատարանի առաջը: </p><p>*«<strong>ՊՆ</strong>»- առևտրական գործարքները աու­դիտ անելու իրավունքը պիտի ունենա ՀՀ ամեն մի դատավորը, իսկ աուդիտի հայց հա­րուցելու իրավունքը պիտի տրվի նաև շարքային քաղաքացուն:</p><h2 id="section-79"><a id="_Toc175490671"></a><strong><em>11.4 Կրճատելիք այլ կառույցները</em></strong></h2><p><strong>*1</strong>. Պիտի լուծարվեն «<strong>Կառավարությանը ենթակա մարմինները</strong>», լրիվ, թեր­­­ևս բացի «<a href="https://www.gov.am/am/bodies-under-government/19/"><strong>Կադաստրի կոմիտե</strong></a><strong>ն</strong>», ինչի գործունեությունը պիտի տրվի մաս­նա­վորին:</p><p>Ակնհայտ է, որ «<strong>Կառավարությանը ենթակա մարմին</strong>» կոչվածն ընդամենը <strong>վար­չապետին ենթակա</strong> մարմին է, որովհետև «կառավարություն» կո­լեկ­տի­վի <strong>միահեծան ղեկավարը, փաստացի, մի´միայն վարչապետն է</strong>:</p><p>Այս «մարմինների» միայն ցուցակը բավական է, որ բանականությունից ոչ զուրկ մարդն իս­կույն գլխի ընկնի, որ նախ սրանք ուղղակի <strong>կրկնում են</strong> մի նույնանուն ավելի մեծ կառույցի, ա´յն է, կառավարության (ու նաև հենց <strong>օրենքի´)</strong> հսկողական ֆունկ­ցիաները: Երկրորդը, սրանք <strong>լրիվ ավելորդ ու միանգամայն բյուրոկրա­տա­­կան պարազիտ ու վնասակար</strong> կառույց են, որոնց <strong>ՄԻԱԿ</strong> նպատակը իշխա­նու­թյունը վարչապետի ձեռքը կենտրոնացնելն է: </p><p>Ահա սրանք. </p><p>«<a href="https://www.gov.am/am/bodies-under-government/254/">Առողջապահական և աշխատանքի տեսչական մարմին</a>ը», <a href="https://www.gov.am/am/bodies-under-government/42/">Բնապահ­պանության և ընդերքի տեսչական մարմին</a>ը, <a href="https://www.gov.am/am/bodies-under-government/241/">Կրթության տեսչական մարմին</a>ը, <a href="https://www.gov.am/am/bodies-under-government/124/">Մի­­ջու­կային ան­վտանգության կար­գա­վոր­ման կոմիտե</a>ն, <a href="https://www.gov.am/am/bodies-under-government/28/">Շուկայի վերահսկողու­թյան տեսչական մարմին</a>ը, <a href="https://www.gov.am/am/bodies-under-government/230/">Պետական եկամուտների կոմիտե</a>ն, <a href="https://www.gov.am/am/bodies-under-government/207/">Սննդամթերքի ան­վտանգության տեսչական մարմին</a>ը, <a href="https://www.gov.am/am/bodies-under-government/253/">Վիճակագրական կոմիտե</a>ն, <a href="https://www.gov.am/am/bodies-under-government/234/">Քաղաքա­շինու­թյան կոմիտե</a>ն, Քաղաքաշինության {<strong>sic!</strong>}, տեխնիկական և հրդեհային անվը­տան­գության տեսչական մարմինը:</p><p><strong>*2</strong>. <strong>Պիտի լուծարվեն</strong> «Վարչապետին ենթակա մարմինները», «Անվտան­գու­թյան խորհուրդը», ինչպես նաև «Միջկառավարական հանձնաժողով­նե­րը: </p><p>**Սրանց իրավասությունների այն մասը, որը չի կրկնում ՊՆ-ի ֆունկցիաները ու վերաբերում է երկրի պաշտպանու­թյանը, պիտի տրվի 10 ստրատեգի խորհրդին, ինչը սրանց մի մասը (օրինակ, զենքի առևտուրը) գու­­ցե հանձնի մասնավոր ունակ անհատներին: </p><p>Մնացած իրավասությունները վերաբերում են մասնավոր սեփականությանը, ուրեմն, սրանց առնչությամբ ծագող վեճերը պիտի լուծվեն քա­ղաքացիների ա´յն հայցերով, որ հարուցվում են դատարաններում, իսկ սրանք էլ այս հայցերը լուծող քննու­թյուն են հարուցում:</p><p><strong>*3</strong>. <strong>Պիտի համարյա լրիվ ու անհապաղ լուծարվի</strong> վարչախմբային բյուրոկրա­տիայի ուղղակի չեմպիոնական օրինակը, «<strong>վարչապետի աշխատակազմը</strong>», սրա­ն­ից թողնելով մեկ-երկու օգնական ու խորհրդական ու Գործերի խիստ կրճատ կազմով մի գրասենյակ: </p><p>(Վարչապետի աշխատակազմն այսօր ունի մեկ ղեկավար, ով ունի 5 տեղակալ: Վար­­չա­պետը նաև ունի բյուջեից վճարվող մեկ գլխավոր խորհրդական, ու բյու­ջեից վճար­վող մեկ խորհրդական, ինչպես նաև երկու հասարակական հիմունքնե­րով խոր­հր­դա­կան, նաև՝ մեկ մամուլի քարտուղար ու 6 օգնական: </p><p>(Այս բոլորը քիչ է համարվել ու հիմնվել է – Գործերի մեկ կառավարչություն, 13 վարչություն, 6 բաժին, 4 գրասենյակ ու ևս մեկ քարտուղարություն):</p><p><strong>*4. </strong>Պիտի լուծարվի նաև 10 մարզպետի<strong> ենթակայությունը</strong> կառավա­րու­­թյա­նը (այսինքն, ի վերջո, վարչապետին), ինչպես նաև կառավարությանը կամ էլ վար­չապետին ենթակա այնպիսի պետական միավորները, ինչպիսին են, օրի­նակ, «<strong>Հա­կակոռուպ­ցիոն քաղաքականության խորհուրդն</strong>» ու սրան կապ­ված ծրա­գրերը ևն: Ակնհայտ է, որ <strong>ազատ շուկայական երկիրը ՉՊԻՏԻ շուկան որևէ կերպ ուղ­ղոր­դող կառավարական ծրագիր ունենա</strong>: </p><p>Երկրի բոլոր ֆիզիկական ու իրավաբանական անձինք ու այլ տիպի կառույցները պիտի ենթարկվեն <strong>օրենքի´ն</strong>, ու ոչ թե վարչապետին կամ կառավարությանը կամ էլ (օրենքից բացի) այլ մի միավորի:</p><h2 id="section-80"><a id="_Toc175490672"></a><strong><em>11.5 Այլ քայլերը</em></strong></h2><p>Վերջին մի քանի տարվա փորձը ցույց տվեց, որ մեր երկիրն առանց վարչախմբա­յին ա­պա­րատի էլ է գործում, ու որ այս ապարատը երկրի նորմալ գործունեու­թյա­նը, ըստ էության, միմիայն խանգարում ու վնասում է: Սրա համար էլ, ասված նա­խա­րարությունները լուծարելուց հետո, ան­հրա­ժեշտ է, որ արվեն նաև հետևյալ քայ­լերը, որ պետերի այս անհսկելի, ան­զուսպ, անպա­տիժ ու անբարո բանակի մե­ծագույն-մեծագույն մասն ընդմիշտ վերա­նա ու պետե­րի այս չարիքային վարչա­խում­բը հավերժ դառնա <strong>նվա­զա­գույ­նը</strong>:</p><p>*Պետերի նույնիսկ այս նվազագույն խմբի<em> </em>շուկային միջամտելու ու նաև պե­տա­կան ապարատը որ­ևէ ձևով ուռճացնելու<strong> լիազորու­թյուն­ներն ու իրա­վա­սու­թյուն­­­նե­րը պիտի լրիվ վերանան</strong><em>, </em>թե չէ,<em> </em><strong>սա վիշապի յոթ գլխի պես նորից կար­տաճի ու կհզորա­նա ու նորից կճորտացնի ողջ ժողովրդին</strong><em>: </em></p><p>**Պիտի <strong>վերջին 20-25 տարում</strong> վարչախմբի միավորների առաջարկած նախա­գծե­րով ընդ­ունված մոտ <strong>30000-40000 հազար օրենքի մեծագույն մասը լուծար­վի</strong>: (Նշված ընթացքում բուն ԱԺ-ի ընդունած օրենքների թիվը ընդամենը մոտ 6000-ից 9000 է, բայց սրանց զգալի մասն էլ պիտի լուծարվի):</p><p>Սա կարելի է անել երկու էտապով: </p><p>*Նախ պիտի անհապաղ լուծարվի 2018-ին ընդուված օրենքների թերևս 99%-ը: </p><p>**Երկրորդ էտապով պիտի լուծարվեն բոլոր այն <strong>նախորդ օրենքները</strong>, որոնք խախ­տում են մասնավոր սեփականության անձեռնմխելությունն ու խոչընդոտում են շուկայական ազատ հարաբերություններին:</p><p>*Պիտի լուծարվեն, մանա­վանդ, զա­նազան զարտուղի հարկերի, տեսանելի ու ան­­տեսանելի հարստու­թյան հարկ կոչվածները (այ­ս­ինքն, գույ­­քա­հարկերը), պե­տա­կան թալանը բազ­­­մա­պատիկ ավելացնելու թալան­չիա­կան օրենքները, պ­րո­գ­րե­սիվ հարկերի ու ան­հա­տի հիմնա­կան իրա­վունք­ներն ու ազա­տու­թյունները սահ­մա­­­նա­փակող օ­րենք­ն­երը, որովհետև սրանք հարկավոր են մի­միայն վարչախմբին ու ա´նպայման խոչըն­դո­­տում ու վնասում են մասնա­վոր բիզնե­սին: </p><p>*Պիտի լուծարվեն տուգանքները:</p><p>Պիտի լուծարվի հարկը<strong> վաճառքի´ գնից ու ոչ թե շահույթից գանձելու</strong> ակն­հայտ թալանչիական, անարդար ավանդույթը:</p><p>Պիտի լուծարվեն ռոճիկներն ու շուկայական գները հսկելու զանազան օրենքնե­րը, զանազան (ըստ էության, թալանչի) տուրքերն ու «ստորագրավճարնե­րը»:</p><p><strong>*</strong>Պի­տի<strong> հավիտյան լու­ծարվեն ու արգելվեն</strong> պետական վարչախմբի բոլո´ր պե­տերին տրվող բոլո´ր-բոլո´ր տեսակ<strong><em> </em>պար­­­գևա­վճար­ները</strong>, զանազան <strong>խրախու­սա­կան վճարներն </strong>ու<strong> արտոնություն­նե­րը</strong>, ինչ­պես նաև<strong> իմունիտետները</strong>: </p><p><strong>*</strong> Պիտի <strong>հավիտյան լուծար­վեն</strong> պետական վարչախմբի բյուջեի հաշվին պետե­րին տրվող <strong>բոլո´ր-բոլո´ր</strong> ծառա­յո­ղական <strong>ավտոները</strong>, <strong>թիկնազորներն ու թիկ­նա­­պահ­նե­րը</strong>, զեղջ գներով ճաշա­րան­ները, ձրի բանկետները, պե­տա­կան ծախսա­տար ծիսակար­գերը, տոնածառ­նե­րը, հանդիսությունները: </p><p><strong>*Պետերի ռոճիկ­ները չպի­տի գերազանցեն դպրոցի տնօրենի ռոճիկը:</strong></p><p>*Արտակարգ իրավիճակներում ու նաև պատերազմների ընթացքում ոչ ոք, ոչ մի տեսակ դատարանն ու նույնիսկ ԱԺ-ն, ընդհանուր իրավունքի ու ազա­տու­թյուն­նե­րի որ­ևէ սահմանադրական օրենքի գործա­դ­րու­թյունը, <strong>նույ­նիսկ ժա­մա­նակա­վոր</strong> ու <strong>նույնիսկ ռազմական գաղտնիքի պատրվակով</strong>, սահմանա­փա­կելու կամ կա­սեց­նելու իրավունքը <strong>չպիտի ու­նենա</strong>:</p><p>*Դատարանները, ԱԺ-ն կամ որևէ այլ պետական մարմինը ու հանրաքվեն, նույն­իսկ պատերազ­մի ընթացքում <strong>իրավունք չպիտի ունենան</strong> այնպիսի օրենք հաս­տա­­տե­­լու, ինչպի­սին էր 2020-ի պատերազմի ընթացքում կապիտուլյացիայից մոտ ե­րեք շաբաթ ա­ռաջ կառավարության ընդունած մարդու տարրական իրավունք­ները սահ­մանա­փակող (Տորկվեմադային սազող) խայտառակ որոշումը, ինչն իս­կույն դարձրին օրենք ու ինչի ժամանակավորության կամ լուծարելու մասին առայ­ժըմ ծպտուն չ­կա):</p><p>Ահա այդ որոշման տեքստը, որ վերցրել եմ «Փաստինֆո»-յից: </p><p>«Պետական և տեղական ինքնակառավարման մարմինների և պաշտոնատար ան­ձանց` ռազմական դրության իրավական ռեժիմի ապահովմանը և պետական անվտանգության ապահովմանն առնչվող գործողությունները (այդ թվում` ելույթ­ները, հրապարակումները) քննադատող, հերքող, դրանց արդյունավետությունը <strong>կասկածի տակ դնող կամ որևէ այլ կերպ արժեզրկող հաղորդումների հ­րա­­պա­­րակումն արգելվում է</strong>»:</p><p><strong>*</strong>Պետական<em> </em><strong>գաղտնիքի ինստիտուտը ընդմիշտ, նաև պատե­րազ­մա­կա´ն վի­ճա­կում, պիտի ա´նպայման վերանա</strong>:</p><p><em>*</em>Ամենայն տեսակ քաղաքական ցենզուրան ընդմիշտ (<strong>նաև պատե­րազ­մա­­կան վ­իճակում) պիտի<em> </em></strong>վերանա:</p><p><em>*</em>Խաղաղ ցույցերի, խոսքի ու ինֆորմացիա ստանալու ազատ ու առանց որևէ պե­տական թույլատրության<em> </em><strong>անօտարելի </strong>իրավունքը <strong>պիտի հայտարարվի հա­վետ սահմանադրական ու անկասելի</strong> (նաև <strong>պատե­րազ­մի ժա­­մա­նակ</strong>):  </p><p>*«<strong>Ժամանակավոր</strong>» կոչված<em> </em>օրենքները (ընդունվելիս<em> </em>պարտադիր <strong>նշվող)</strong> ո­րո­շա­կի խե­լա­­միտ ժամ­կե­­տից հե­տո, պիտի<strong> ինքնին լուծարված համարվեն</strong>:</p><p>**Ամեն մի նա­խա­րարության բոլոր-բոլոր աշխատակիցների թիվը պիտի լինի (օ­րի­­նակ) 30-ից ոչ ավել, իսկ մարզ­պե­տության աշխատակիցների թիվը՝ 20-ից ոչ ավել:</p><p>*Պիտի <strong>լուծարված նախարարությունների</strong> բոլոր վար­չու­թյուն­ներն ու կոմի­տե­­նե­րը, ինչպես նաև բոլոր ԾԻԳ-երն ու այլ պետական միա­վորներն ու ենթա­միա­վորները ոչ մի այլ ցուցանակով կամ այլ կերպ քողարկված որևէ պատրվակով չվե­րածնվեն:</p><p>**Հարկային տեսչության կազմը պիտի կրճատվի մի քանի տասնյակ ան­գամ, իսկ սրա լիազորությունները պիտի դառնան ազատ շուկա­յա­կան հա­րա­­բե­րու­թյուն­նե­րին հա­մապատասխան:</p><p>*Պետերն ու պատգամավորները պիտի զրկվեն <strong>պե­տու­թյան ընձեռնած ռոճի­կա­վոր</strong> օգ­նա­կաններից ու նաև <strong>պետական ռոճիկով</strong> փոր­ձա­­գետ­ներից:</p><p>*Վարչախմբի հանցավոր գոր­ծողությունները պի­տի նույնքան ան­հա­պաղ ու ան­արգել պատ­ժե­լի դառնան, ինչքան որ շարքային քաղաքացի­նե­րինը:</p><p><strong><em>**</em></strong>Վարչախմբի միջամտու­թյունը<strong> </strong>(նաև<strong> վար­կե­րով ու սուբ­սիդիա­ներով</strong>) անհա­տի բիզ­նեսին պիտի համարվի<strong> հանցա­վոր</strong>: </p><p>*Պիտի հավետ անհնար դառնան Կովիդ-19-ի այս «դիմակահանդեսի» ու վակ­ցի­­­նաց­­նելու տե­­ռորի պես բաներն ու այս պատրվակով հաս­տատված ար­տա­կարգ դրու­­թյունները, քանի որ սրանք խախտում են մարդու իրավունքներն ու հա­կա­սում են գիտու­թյա­նը, շատացնում են կո­ռուպցիան ու վնա­սում են կրթու­թյանն ու տնտեսությանը: Սա չի նշանակում, թե կլինիկաներն ու հիվանդանոցները չպիտի պայքարեն կո­վիդի ու սրա պես հիվանդությունների դեմ: Հիվանդությունների դեմ պայ­քարի ի­րա­­վուն­քը պի­տի տրվի բոլո´ր, նաև մասնավոր բուժհիմնարկներին: </p><p>Դպրոց­նե­րի, բու­հերի ու այլ հիմնարկների հարկադիր հակագիտական ու մանա­վանդ հակա­սահ­մանադրական պա­րապուրդը պիտի արգելվի:</p><p>**Պի­տի հարկվի միայն ա´յն տնտեսվարողն ու բյուջետային ա´յն աշխատողը, ում ամ­սա­կան մա­քուր (չհարկվող) շահույթը 2500 ԱՄՆ դոլարից ավել է: </p><p>**Պրոտեկցիոնիստական բարձր մաքսերը, այսինքն, այն բարձր մաքսերը, ո­րոնք պիտի իբր տեղական արդյունաբերողին ու հողագործին պաշտ­պանեն ար­տաքին շուկայի մրցությունից, պիտի արգելվեն, քանզի սրանց արդ­յունքը սպա­սե­լիի լրիվ հա­կառակն է: </p><h2 id="section-81"><a id="_Toc175490673"></a><strong><em>11.6 Սոցիալական լարվածություն կառաջանա՞</em></strong></h2><p>Երբեմն առարկում են, թե չի կարելի, որ այսքան մարդ, այսքան պետական պաշ­տոնյա, գործից ազատվի, որովհե­տև գործազուրկների այս բանակն իբր սոցիալա­կան լարվածություն կստեղծի: Բայց այս առարկությունը շատ է նման քաղցկեղով հիվանդի այն առարկության, ով, իմանալով, որ իր չարորակ ուռուցքը պիտի վի­րա­հատելով հեռացնեն, որ ինքը չմահանա, ասում է.</p><p>– Չէ, մի վիրահատեք, ախր կցավա {այսինքն, սոցիալական լարվածություն կառաջանա}: Թող ու­ռուցքս մնա, մեղք ա, ինքն էլ ա կենդանի արարած, մի բանով պիտի սնվի՞, չէ՞:</p><p>Բանն այն է, որ այլընտրանք չկա, կա´մ վարչախումբն է բարգավաճում, կա´մ ժո­ղովուրդը: Ընդ որում, եթե վարչախո´ւմբն է բարգավաճում, ժողովուրդը, ի վերջո, <strong>կործանվո´ւմ է</strong>, ճիշտ քաղցկեղի դեպքի պես: </p><p>Այնուամենայնիվ, հնարավոր է, որ լուծարելու այս պրոցեսը մեղմ արվի: Օրինակ, հնարավոր է, որ ԿԳՄՍ-ն լուծարելուց հետո սրա բո­լո´ր-բոլոր աշխա­տա­կիցներին վեց ամիս կամ մի տարի վճարվի <strong>մեկ ուսուցչի</strong> աշխատավարձի կեսը, մինչև որ սրանք նոր գործ ճարեն: (Բոլորին ու ոչ ավել: Բոլոր պետերին, նաև նախարարին ու փոխնա­խա­րարներին):</p><p>Նախարարության շենքերն ու գույքը կարելի է, որ աճուրդի դրվեն ու ստա­ցած գումա­րը փոխանցվի ինքնավարություն ստացած դպրոցների աշխա­տա­վար­ձի ֆոն­­դերին: Այս նախարարության զանազան լուծարված ծրագրերին հատկացված միջոցնե­րի մնացորդները նույնպես պիտի բաշխվեն դպրոցներին – նորոգելու ու այլ կա­րիք­ների համար:</p><p>(Մնացած նախարարությունների շենքերի աճուրդներից ստացած հասույթը պի­տի փոխանցվի, օրինակ, պետական պարտքը մարելու ֆոնդին):</p><p>Իհարկե, որևէ նախարարությունը կամ սրա որևէ հիմնարկը լուծարելուց առաջ պիտի լուծարելու իրատեսական ծրագիր կազմվի: (ԿԳՄՍ-ն ու կրթության վար­չու­­թյուն­ները լուծարելու ու, առհասարակ, կրթության ռեֆորմի թիրախային ուր­վա­գիծը կա իմ «Պետությունը...» գրքի մեջ):</p><p>Ի վերջո, Արցախի գենոցիդից հետո 100000-ից ավել արցախցի եկավ Հայաստան, սրանց մեծ մասը՝ համարյա անունեցվածք: Որևէ մեկն զգա՞ց սրանց առաջացրած սոցիալական լարվածությունը:</p><p>Հայաստանի անվտանգությանն ու առաջընթացին խոչընդոտող կրճատվելիք նա­­խարարությունների աշխատակիցներն ինչո՞վ են ավել այս դժբախտ ար­ցախ­ցի­ներից:</p><h1 id="section-82"><a id="_Toc525984995"></a><a id="_Toc59035850"></a><a id="_Toc63161681"></a><a id="_Toc65597052"></a><a id="_Toc142283570"></a><a id="_Toc175490674"></a>12.<em> ** </em>ՕՐԵՆՍԴԻՐՆ ՈՒ ԴԱՏԱՐԱՆԸ</h1><h2 id="section-83"><a id="_Toc175490675"></a><strong><em>12.1 Օրենսդրական թիրախները </em></strong></h2><p>Եթե ԱԺ-ն (Ազգային ժողովը) <strong>միայն</strong> <strong>օրենսդի´ր</strong> մարմին է, իսկ սա իր էու­թյամբ միմիայն օրենսդի´ր մարմին է, ճիշտ կլի­­ներ սրան <strong>Օրեսնդիր Ժողով = ՕԺ</strong> կո­չելը: </p><p><strong>Ինչպիսի՞ն պիտի լինի ՕԺ-ն</strong>: </p><p>Նախ, ՕԺ-ի անդամները (այս­ինքն, պատ­գամա­վորները) պիտի անպայման իրա­վաբանական-տնտեսագիտա­կան պրոֆեսիոնալ հմտություն ունենան, որով­հե­­տև սրանց <strong>միակ գործը պիտի լինի օրենք կազմելն ու ըն­դունելը</strong>: </p><p>Ինչո՞ւ է տնտեսագիտության իմացությունը շեշտվում: Շեշտվում է, որովհե­տև <strong>մարդ­կանց բոլո´ր-բոլո´ր (ոչ գիտական) վեճերը, առանց մի հատիկ բա­ցա­ռու­թյան</strong>, վերաբերում են իրենց նյութական կամ հոգևոր սեփականությանը: </p><p>Իրոք, մի՞թե սեփականության հիմնական հատկությունները՝ փոխա­նակվելու, այ­ս­ինքն, սրանց վաճառվելու ու գնվելու, տիրոջից խլելու կամ տիրոջը սրա­ն­ցից զրկելու կամ սրանք ուրի­շին որևէ կերպ փոխանցելու հատկությունները չեն: </p><p>Հենց ա´յս հիմքերն են այն բանի պատճառը, որ աշխարհի իրավաբանական ֆա­կուլ­տետների ճնշող մեծամասնությունն ուսումնասիրում է նաև տնտեսագի­տու­թյուն և հակա­ռակը, տնտեսագետներն էլ պարտադիր ուսումնասիրում են նաև ի­րա­վաբանություն: Ուրեմն.</p><p>**ՕԺ-ի անդամ պատգամավորը պիտի պարտադիր<strong> տնտեսագի­տա­կան կամ իրավաբանական վերլուծության հմտություն ունենա</strong>, իսկ ա­վելի լավ է՝ այս երկուսը միասին, ընդ որում, մասնագիտական այս հմտություն­ներն ա´յն աս­­տի­ճան պիտի զարգացած լինեն, որ այսպիսի պատգամավորին այս ասպարեզ­ների <strong>հմուտ գիտնականը</strong> համարելու իրավունքն ունենա´նք: </p><p><strong>Ինչո՞ւ</strong>: Որովհետև այդ պատգամավորի գործը երբեմն նոր (մինչև այդ պահը գո­յություն չունե­ցող), օրենք կազմելն ու ձևակերպելն է կամ էլ արդեն առկա օրենքնե­րը ձևափոխելն ու լուծարելը: </p><p>Իսկ սա արդեն <strong>գիտնականի´ գործն</strong> է, այնպիսի´ գիտնականի, ով իրավաբա­նա­կան-տնտեսա­գիտական հետազոտության կամ վերլուծության ու այստեղ նորը հայտնագոր­ծելու նրբագույն, խորը ու վստահ կարողություններ ու­նի: </p><p>Իհարկե, հնարավոր է, որ նման պատգամավորն իր այս ունա­կությունները ինք­նակրթությամբ ձևավորած լինի, բայց սա հազվադեպ երևույթ է:</p><p>Եզրակացությունը հետևյալն է. <strong>ՕԺ-ի պատգամավորության թեկնածուն կամ պատգամավորը պի­տի տնտեսագետ-իրավաբանի կրթական ցենզ, </strong>կամ, ինք­նա­կրթության դեպքում, այս ցենզն ունեցողի «հիմնավոր» համբավ ու­նե­նա:</p><p>Այս պայմանն անհրաժեշտ է, բայց բավարար չի:</p><p>**ՕԺ-ի պատգամավորի թեկնածուն, պիտի <strong>պար­տա­դիր ԱՆԿՈՒ­ՍԱԿ­ՑԱ­ԿԱՆ լինի ու հե­տագայում էլ, քանի դեռ ՕԺ-ի ան­դամ է, որ­ևէ կուսակցության ան­դամ լինելու իրավուն­քը չպի­տի ունենա</strong>:  </p><p>**Ցանկալի է, որ այսպիսի թեկնածուն նաև որևէ շահառու խմբի անդամ չլինի ու նաև եղած չլինի: Ինչո՞ւ: Որովհետև, իրավական պետության բոլոր քաղաքա­ցի­ներն ու մարդիկ ու բո­լոր խմբերն ու նաև կուսակցականները պիտի<strong> օրենքի ա­ռաջ հավասար լի­նեն</strong> (եթե այս հավասարությունից կամավոր չեն հրաժարվում):  </p><p>Սրանց ստեղծած օ­րենքն էլ պիտի բոլորին հավասար աչքով նայի, ան­կախ այն բա­նից, թե օրենքի առաջ նախագահ կամ վարչապետ է, թե կոշկակար կամ բոմժ:</p><p>**Օրենքը երկրի որևէ քաղաքացուն կամ մարդուն<strong> չպիտի ավե­լի կա­րևոր հա­մա­րի</strong>, քան մի ուրիշ քաղաքացուն կամ մարդուն: Եթե ՕԺ-ի պատգամավորը կու­սակցական է կամ որևէ շահառու խմբի ան­դամ է (կամ նախկինում է անդամ եղել), երաշխիք չի լինի, որ սա ի´ր կուսակցության կամ այդ խմբի շահերը չի պաշտ­պանի ու, հանուն այդ շահերի, օ­­րեն­քը չի հարմարեցնի իր կու­սակցության շահերին: </p><p>**Եթե ՕԺ-ում ընտրվելուց հետո պարզվի, որ նման թեկնածուն թաքցրել է իր կու­­սակցականությունը, դրա պատգամավորական մանդատն իսկույն պիտի ան­վա­վեր համարվի: Իրավական <strong>բարոյակա´ն օրենքը, պիտի «կույր» լի­նի</strong>: </p><p>Հենց սա´ է նաև այն պատճառն ու հիմքը, որ. </p><p><strong>**</strong>ՕԺ-ում որևէ ֆրակցիայի գոյությունը պի­տի<strong> հավիտյան </strong>ու<strong> անօ­տա­րե­լի ար­գել­վի</strong>: </p><p>Եթե ՕԺ-ում ֆրակցիաներ լինեն, բացարձակ ոչ մի երաշխիք չի լինի, որ այս ֆը­րակ­ցիաները նոր ընդունվող օրենքները չեն հարմարեցնի իրենց ֆրակցիայի շա­հե­րին ու, հա­նուն իրենց շահերի, հին օրենքներն էլ չեն ձևափոխի ու աղավաղի ու նոր, անար­դար օրենքներ չեն ընդունի: Փորձը ցույց է տալիս, որ կուսակցական պատ­­գա­մա­վոր­ներն ու սրանց ֆրակցիաները հենց այսպես էլ վարվում են:  </p><p>ՕԺ-ն, ըստ էության, այնպիսի<strong><em> </em>դատարա´ն է</strong>, որտեղ «ամբաս­տան­­յա­լը» <strong>նոր օ­րեն­քի նա­խագիծը կամ լուծարվող օրենքն է</strong>, ու այս դատարանը պի­տի գաղտնի քվեար­կու­թյամբ որո­շի, թե արդյո՞ք տվյալ նախագիծն արդար է ու անկողմնակալ, որ օրենք դառնա, կամ արժանի՞ է, որ դա լուծարվի:  </p><p>Ուրեմն, ՕԺ-ի պատգամավորը, ըստ էու­թյան, նաև <strong>դատավո´ր է</strong>, բայց, ի տար­բե­րություն սովորական դատավորի, ով բավական հազվագյուտ է<strong> ստեղծագո´րծ դա­տավոր</strong>, այս պատգամավորը մի´շտ է <strong>գիտնական դա­տավոր:</strong> </p><p>Այսպիսի դատավորը, ուրեմն, պիտի խմբային ու անհատա­կան շահերից ան­կախ լինի,<strong> </strong>որ<strong> օրենքն արդար լինի: Սրա համար էլ օրենքը պիտի կո´ւյր ու այն­քա´ն վերա­ցական լինի, </strong>որ պաշտ­պանի բոլո´ր-բոլորի´ շահերն ու իրավունքները:</p><p><strong>Արդա­րու­­թյու­­նն ու կուսակցական ֆրակցիաների առկայությունը ՕԺ-ում – անհամատեղ են</strong>:</p><p><strong>**</strong>ՕԺ-ի պատգամավորին<strong> անձեռնմխելության </strong>(իմունիտետի) ու<strong> մնա­ցած ար­­տոնություն­ները </strong>շնորհելու պետական կարգը (ինստիտուտը) պիտի հա­մար­վի<strong> հակասահմանադրական,</strong> քանի որ բոլորին հավասար աչքով նայող օ­րեն­քի առաջ երկրի ոչ մի քաղաքացին, որևէ մի ուրիշ քաղա­քա­ցու հա­մեմատ, ավելի կարևոր չի:</p><p><strong>*</strong> ՕԺ-ն ժողովրդի ընտրած ներկայացուցիչների խումբն է, ու ժո­ղո­վրդից թա­քուն որևէ արարմունքի իրավունքը չպիտի ունենա: ՕԺ-ն <strong>չպիտի ունենա<em> </em>գաղտնի կամ դռնփակ նիստեր</strong>, քանի որ սա հա­­կա­դիր է խոսքի ազատության ու ինֆոր­մա­ցիա ստանալու ազատության ֆուն­դա­մեն­­տալ նորմին: </p><p>**ՕԺ-ի <strong>մշտական </strong>նախագահի ու<strong> մշտական </strong>փոխնախա­գահ­ի պաշ­­տոն­ները <strong>պի­տի լուծարվեն</strong>: </p><p>**ՕԺ-ի նախագահն ու միակ փոխնախա­գահը պի­տի ընտրվեն<strong> ՕԺ-ի ամեն մի նիստից առաջ</strong>, ՕԺ-ի անդամների գաղտնի քվե­ար­կու­թյամբ: </p><p><strong>**</strong> Եթե ՕԺ-ի մի անդամը երկար ե­լույ­թի հիմնավոր առա­ջարկ ունի, այդ առա­ջար­կը պիտի տեղնուտեղը դրվի գաղտ­­նի քվե­արկու­թյան:</p><p>** ՕԺ-ի հաստատուն ու անփոփոխ կանոնակարգը վերանում է: ՕԺ-ի ամեն նիս­տի օրակարգը ձևավորվում է ՕԺ-ի անդամների առաջարկներով, ընդ որում, առաջարկները պարտադիր են քննարկվում:</p><p>** ՕԺ-ի անդամ դատավորը պիտի<strong> </strong>(օրինակ)<strong> 45 տա­րե­կա­նից ջա­հել չլինի</strong>, որ աշխատանքային ու մանավանդ <strong>կյանքի</strong>´ փորձ ունե­նա: Ու <strong>75 տա­րեկանից էլ մեծ չլինի</strong>, որ եռանդը պակասած չլինի (տես ստորև): </p><p>**ՀՀ-ի համար<strong> ՕԺ-ի 33 (ու նույնիսկ 9) պատգամավոր-դատավորը լրիվ բա­վա­րար է</strong>:  </p><p>**ՕԺ-ի պատգամավորը, ՕԺ-ի որևէ մասը կամ ՕԺ-ն ամբողջությամբ՝<strong> չպի­տի որևէ ԳՈՐԾԱ­ԴԻՐ իրա­վունք ունենա</strong>, այսինքն, կա­ռա­վա­րու­թյան գործերին մի­ջա­մտելու որևէ իրա­վունք, որևէ մեկին պաշտոնի նշա­նա­կելու կամ պաշտոնից ա­զա­տելու <strong>ոչ մի իրավունքը</strong> չպիտի ունե­նա: </p><p><strong>**</strong>Ամենակարևորը: ՕԺ-ի ընտրություն­նե­րը պետք է լինեն<strong><em> </em>ոչ պարբերա­կան</strong>: </p><p>Բացի սա, <strong>ՕԺ-ի ընտրությունների ժամանակը չպիտի համընկնի ԳԺ-ի ընտ­րությունների հետ</strong>, որ ՕԺ-ն լրիվ անկախ լինի:</p><p>Ինչպե՞ս և ինչո՞ւ: </p><p><strong>«ԻՆՉՊԵՍ»-ը</strong>: Սա նշանակում է, որ ՕԺ-ն առաջին անգամ ընտրելուց հետո պատ­գամավոր-դատավորի ՕԺ-ին անդամակցելու (միակ) ժամկետը պիտի լի­նի, օրինակ, 1-ից մինչև 30 տա­րի, ինչից հետո այդ պատգամավորն այլևս ՕԺ-ի անդամ ընտրվելու իրավունքը չպիտի ունենա: </p><p>(Պաշտոնաթող պատգամավորը, ամենայն հավանականությամբ, որևէ պատ­վա­վոր պաշ­­տոն կգրավի, քանի որ մասնագիտական խորը գիտելիքի տեր կլինի: Այսպիսի 33 (մանավանդ, 9) պաշտոն միշտ էլ կլինի: Ուրեմն, այդպիսի պաշտոնա­թողի ծե­րությունն ապահով կլինի):</p><p>Այս անգամ արդեն ՕԺ-ն, ըստ էության, <strong>կլինի «ցմահ»</strong>, որովհետև ՕԺ-ի լրիվ կազ­­­մը կըն­տրվի միայն առաջին անգամ: Սրանից հետո ՕԺ-ն միայն կլրանա, ու մի քա­­­նի<strong> </strong>տարին մեկ ՕԺ-ում ընդամենը մեկ-երկու տեղ ազատվի, թե չէ: </p><p>**ՕԺ-ում միայն մեկ անգամ իր «<strong>ցմահ</strong>» ժամկետը ծա­ռա­յած պատ­­գամա­­վորն այ­լևս ՕԺ-ի անդամ<strong> ընտրվելու իրավունքը չպիտի ունենա, </strong>որ թարմ ու ա­վելի ժամանակա­կից մտքի հոսքն ՕԺ լրիվ չդադարի:  </p><p>Այս կարգը <strong>չի խանգարի, </strong>որ ՕԺ-ն անընդհատ գործի իր ողջ կարողությամբ: Ա­զատված մեկ կամ երկու տեղի համար իսկույն պիտի նույն տեղամասում հայտա­րարվի ու ար­վի նոր ընտ­րություն, ինչը կազմակերպելը դժվար կամ ծախսատար չի լինի ու շատ ժամա­նակ չի պահանջի:</p><p>ՕԺ-ի այս կարգը կապահովի ՕԺ-ի պատգամավորի<strong> անկախությունը կա­ռա­վա­րու­թյու­նից ու կու­սակ­­ցություններից</strong>: Կապահովի նաև այս անդամի գայ­թա­կղություններից զերծ մնալը, մանավանդ, եթե պատգամավորն իմանա, որ իր ծե­րությունն է´լ է ապահով­ված: </p><p>Այս կարգը թերևս բավարար երաշխիք լինի, որ ՕԺ-ի ընդունած օրենք­ները ա­ռավելագույնս անկողմնակալ լինեն (լինեն կույր կամ վերացական): </p><p>Իրոք, եթե պատգամավորն իմանա, որ ինքը (օրինակ) մի 15-30 տարի ազնիվ ու ամեն բանից անկախ աշխատելու ու ապահով ապագայի հ­նար ու­նի (ու քանի որ այս ժամկետից հետո նորից ընտրվելու իրավունքը չունի), այլևս չի մտածի հաջորդ անգամ ընտրվելու համար «զար­տուղի կապ ու միջոց» ստեղծե­լու մասին ու կնվիր­վի միայն իր գործին: </p><p>Այսպիսի պատգամավորը<strong> անսահման կգնահատի իր պաշտոնը, </strong>մանա­վանդ որ այս հույժ պատվավոր պաշտոնն ունի ողջ երկրից ընդամենը 33/9 քա­ղա­քա­ցին: Թերևս ոչ մի բան (անգամ – վիթխարի կաշառքը) չի գայթակղի սրան, քանի որ բռնվելու վտանգը շատ մեծ կլինի, իսկ իր կորուստը (մանավանդ բարոյականը) կլինի անփոխարինելի:</p><p>Այնինչ, այսօրվա ձևը, երբ թե´ ՕԺ-ն, թե´ կառավարությունը ընտրվում են <strong>միա­ժամանակ ու նույն պարբերությամբ ու կուսակցական սկզբունքով, իրենք էլ, ըստ էության, օրենքի համար անմատչելի են</strong>, հնա­րա­վորություն է տալիս, որ պատ­գամավորն անի ամեն տեսակ խնամի-ծանոթային կամ կուսակ­ցա­կան ձեռ­նա­ծություն ու անօրինականություն: </p><p>Կառա­վարության ու ՕԺ-ի անդամները իրենց զանազան կապերով ու պարտա­վո­րություններով կախված են լինում իրարից ու, օգտագործելով իրենց զանազան կապերը, ապահովում են իրենց ապագա ընտրությունները, որ իրենց ապագա  պաշ­տոնները դարձնեն անձնական շահույթի աղբույր: </p><p>Այս հանգամանքները բոլորովին էլ <strong>չեն նպաստում, </strong>որ ժողովրդի այսօրինակ «ներկայացուցիչները» ձգտեն արդարության, ազնվության ու անկաշառու­թյան: </p><p>Այս անգամ արդեն թե´ օրենքների կուրությունը կամ վերացականությունը, այս­ին­քն, հենց արդարությունը, թե´ վարչախմբային իշխանությունը 3 անկախ թևի բաժանելու սկզբուն­քը, դառնում են անիրագործելի:</p><p>Եթե ասածս կարգը հաստատվի սահմանադրությամբ, կուսակցու­թյուն­նե­րի դե­­րը կդառնա <strong>նվազագույնը</strong>, իսկ ոչ մասնագետ<strong> կարյերիստների ու բախ­տա­խըն­դիրների մուտքը ՕԺ – համարյա կփակվի</strong>, որովհետև սրանք ՕԺ մտնելու մեծ հնար ու մեծ գայթակղություն չեն ունենա, ու իշխանության այս թևը թերևս իրո´ք դառ­նա անկողմնա­կալ: </p><p>Ավելին, այս կարգով ձևավորված ՕԺ-ն արդեն բոլորովին <strong>չի հրապուրի</strong> նման <strong>կար­յերիստներին ու բախտախնդիրներին</strong>, որովհետև իրավական որևէ ստեղ­ծա­գործ ու ըստ էության չափազանց դժվար ու խիստ մասնագիտական գիտական աշխատանքը սրանց երբեք էլ չի հրապուրել ու սրանց նպատակը չի եղել ու չի լինի: </p><p><strong>Ինչո՞ւ է սա անհրաժեշտ</strong>: Սա անհրաժեշտ է, որովհետև կուսակցություննե­րը, ինչպես արդեն բազմիցս ասվել է, <strong>միշտ ու ամենուրեք</strong>, միայն ու միայն մի նպա­տակ են ունեցել, ու <strong>միշտ է´լ մի­այն ա´յդ նպատակը կունենան</strong>.</p><p>Ցանկացած կուսակցության ու սրա անդամ քաղգործչի գլխավոր ու գերագույն նպատակը<strong> իշ­խանու­թյու­նը ցանկացած մի­ջոցով նվաճելն է</strong>, որ կուսակ­ցա­կան անդամները մեծ ու փո­քր պաշտոն ս­տա­նան ու, համարյա առանց որևէ մասնագի­տա­կան խորը հմտության ու առանց որևէ դժվար ճիգ ու ջանքի, ապրեն ժողովըր­դից խլած հարկերի ու զանազան ար­տոնությունների հաշվին: </p><p>Սա´ են ցույց տալիս տեսությունն ու փորձը, ինչքան էլ որ կուսակցական առաջ­նորդներն ու շար­քային անդամները պնդեն, թե իրենց գործունեության ու կյան­քի միակ նպա­տակը ժողովրդի ու հայրենիքի բարօրությունն է: <strong>Անհսկելի ու անպա­տիժ վարչախմբության ձգտող կուսակցությունը ժողովրդի ապագա թշնա­մին է</strong>, ու ընտրողը չպիտի երբևէ սա մոռանա: ՕԺ-ին հսկող միջոցները կա­րող են լինել <strong>առանձին դատա­կան հայցերն</strong> <strong>ու հան­­րաքվեները</strong>: </p><p><strong>**Հարկերի, մաքսերի ու այլ տուրքերի կարիքը, թիվն ու չափերը որոշում է ՕԺ-ն:</strong> Բայց շար­քային որևէ դատարանն իրավունք <strong>ունի´</strong> չեղյալ համարի հար­կը կամ մաքսը, եթե այս հարկը հակասահմանադրական է: Եթե որևէ հարկի առումով այս հիմ­նարկ­ների միջև վեճ կա, <strong>վերջնական լուծումը տր­վում է հանրա­քվեին</strong>: </p><p><strong>*</strong>Սահմանադրությամբ<strong> – թե´ պրոգրեսիվ հարկը, թե´ շքեղու­թյան կամ «ան­տե­­սա­­նե­լի հարստության» հարկերի պես թալանչի հար­­կերն ու այսպիսի այլ ան­ի­րավ հարկերը պիտի վերաց­վեն</strong>: </p><p>**Հանրաքվեի ինստիտուտը պիտի թերևս հիմնվի համարյա այն ձևով, <strong>ինչ­պես Շվեյ­ցարիայում է</strong>:</p><p>Վերջում նորից շեշտենք, որ<strong>  </strong>ԱԺ-ն այսօրվա կարգով կազմավորելու ձևը<strong> </strong>ոչ մի­այն արդար ու ժողովր­դավարական չի, այլ (անպայման) թայֆայական է<strong> </strong>ու, ան­կաս­կած, <strong>ավազակային է ու անբարո</strong>:</p><h2 id="section-84"><a id="_Toc463339412"></a><a id="_Toc525984997"></a><a id="_Toc59035852"></a><a id="_Toc63161683"></a><a id="_Toc65597054"></a><a id="_Toc142283572"></a><a id="_Toc175490676"></a><strong><em>12.2 **Բարոյակարգի դատարանը</em></strong></h2><p>Բարոյակարգ-կապիտալիզմը կանոնավորող ու հույժ կարգավոր հա­սարա­կու­թյուն դարձնող ու ամենաթող գազանային քաոսն արգելող <strong>գլխավոր<em> </em>ու ապակեն­տ­րոն </strong>իշխանու­թյունը – <strong>ընտրովի, անկախ ու «ցմահ», բայց դա­տե­լի ու պատ­ժելի</strong> դատա­վորներով դատարանների սիստեմն է:</p><p>**Դատական այսօրվա դաժան բյուրոկրատիայից ազատվելու հա­մար <strong>պ­իտի ան­պայ­ման հրաժարվենք </strong>դատարանների այս բազմամակարդակ հա­մա­կար­գից ու թողնենք <strong>միայն մի տեսակ դատարան </strong>–առաջին ատ­յանի ընդ­հա­նուր ի­րա­­վա­սու­թյան քրեական ու քաղաքացիական (նաև հաշտա­րար) դա­տա­րան­նե­րը:</p><p>Շարքային դատարանի վճիռ­ների բողոքարկությու­նը հանձ­նվում է հարևան որ­ևէ դատարանին ու մասամբ էլ՝ երկկազմ ու եռակազմ դատարան­նե­րին ու թերևս նաև տեղա­կան հան­րաքվե­նե­րին:  </p><p>Որևէ դատարանի վճիռը <strong>հսկողը</strong> պիտի լինի այս առաջին վճռի <strong>վերաքննու­թյու­­նը մեկ ուրիշ դատարանում</strong>: Սրա´ն հսկողը պի­տի լի­­նի <strong>ևս մեկ ուրիշ դատարա­նի վերաքննությունը</strong>, ինչի վճիռը պիտի համար­վի վերջնական:</p><p>Մեր այսօրվա դատական իշխանությունը բոլորովին<strong> </strong>էլ<strong> ԱՆԿԱԽ ՉԻ</strong>, ու­րեմն չի <strong>կա­րող լինի հանրության ապակենտրոն ղեկավարություն</strong>: Ու սա չի կարող հսկի ո´չ հզոր օլիգարխներին, ո´չ կառավարական պաշտոնյա­ներին, ո´չ Օ­րենս­­դիր Ժողովի անդամներին, ո´չ վարչապետին, ո´չ սրանց հովա­նավորյալներից մեկ­նումեկին, ոչ է´լ առանձին դատավորներին:  </p><p>Այսօր մեր դատարանները, ըստ էության, հենց<strong> սահմանադրու­թյունով են­թա­կա են ՕԺ-ի մեծամասնությանը, </strong>այսինքն, ի վերջո, <strong>Հա­յաստանի վարչապե­տին:</strong> De facto, միայն վարչապե´տն է բոլոր դատավորներին նշանա­կում գոր­ծի, ու նաև գործից ազա­տում: Սա, ցավոք, փաստ է:</p><p>Ու հենց սա է այն գլխավոր պատճառը, որ այսօր թե´ մեր պետական բոլոր կա­ռույց­ները, թե´ մեր դատական սիստեմը <strong>ծայրից ծայր են ապական</strong>: </p><h2 id="section-85"><a id="_Toc175490677"></a><strong><em>12.3</em></strong> **<strong><em>Թիրախային դրույթները</em></strong></h2><p>**Դատավորները պիտի<strong> նույն ձևով դատելի լինեն</strong>, ինչպես որ – թե´ կառավա­րու­­թյան բոլո´ր անդամ­ները, թե´ ՕԺ-ի անդամները, թե´ զինվորական բարձրա­գույն բո­լո´ր սպաները ևն: </p><p>**Երկրի ցանկացած քաղաքա­ցին պիտի ցանկացած դատավո­րին դա­տա­րան կան­չելու իրավունքն ունենա: Եթե մեղադրանքը չա­պա­ցուց­վեց, <strong>այդ հայցվոր քա­­ղաքա­ցի´ն պիտի դատվի, զրպարտության մե­ղադ­րան­քով</strong>: </p><p>**Հանցանք կատարած դատավորին պիտի դատի <strong>մեկ ուրիշ շարքային դա­տա­րան</strong>: Եթե այս երկրորդ դատարանի վճիռը բողոքարկվում է, նոր դատը վարում է մի երրորդ երկ­կազմ կամ եռակազմ դատարանը (եթե հանցանքը ծանր է): Վիճելի դեպ­­քե­րում, հարցը լուծում է այդ դատավորին ընտրած տեղական հանրաքվեն: </p><p>**Դատարանի նախագահի ինստիտուտը<strong> պիտի լու­ծարվի</strong>: </p><p>**Դատական «ծանր դեպքերի» դատաքննությունը վարում են տվ­յալ դա­տա­րա­նի <strong>բոլոր դատավորները միասին</strong>:</p><p>**Զինվորական դատարան<strong> չպիտի լինի</strong>: Դատելի պիտի լինի <strong>ցանկացած ֆի­զի­կա­կան ու իրա­վա­բանական անձը</strong>, սրանց հետ էլ, նաև վարչապետը, բոլո´ր-բո­լո´ր նա­խա­րար­նե­րը, թաղապետերը, հա­մայնքա­պետերը, գերագույն սպաներն ու զանազան այլ պետերը, ընդ որում, նույն կարգով, ինչ որ շարքային քաղաքացի­ները: </p><p>**Առանձին կամ բոլոր դատավորների կամ դատարանների միություն­ները (մա­նավանդ՝ սրանց արհմիությունները) պիտի<strong> արգելվեն</strong>, որ դա­տական համակարգը հնարավորինս զերծ մնա ապականու­թյունից:</p><h2 id="section-86"><a id="_Toc175490678"></a><strong><em>12.4 Գլխավոր դժվարությունը – ո՞վ ու ո՞նց անի այս ամենը</em></strong></h2><p>Արդեն ակնհայտ է, որ սահմանադրություն կազմողը չպիտի վարչախումբը լինի, մանավանդ, իրեն պետություն կամ հայրենիք հռչակած անհսկելի վարչախումբը, որովհետև վար­չախումբը ժողովրդի կամա կամ ակամա թշնամին է: </p><p>Ակնհայտ է նաև, որ սահմանադրություն կազմողը պիտի լինի մասնավորը (ինչպես արդեն ասվել է) այս­ին­քն, մի մաս­նավոր անհատը կամ անհատների մի փոքր խումբը, ինչի ղեկավարն ու «ուղեղը» նորից մի անհատն է:</p><p>Բայց ինչպե՞ս ճարենք, ինչպե՞ս ու ի՞նչ սկզբունքով ընտրենք այս անհատին կամ անհատների խմբին: Ա´յ, <strong>սա´ է գլխավոր հարցը, սա´ է հարցերի հարցը</strong>, <strong>սա´ է գլխավոր դժվարությունը</strong>:</p><p>Պարզ է, որ եթե ե´ս հայտարարեմ, թե այս գրքում շարադրած իմ առաջարկներն են միակ ճշմարիտը, հենց սկզբից կդառնամ ծաղրի առարկա, ինչքան էլ որ հայտա­րարեմ, թե այս առաջարկները հիմնված են մի ողջ գիտության վրա, պռաքսեոլո­գիայի´ վրա:</p><p>Նման հայտարարություն անողն արդե´ն կա, պրն Y-յանը, ով պնդում է, թե ամեն ինչ կշտկվի, եթե առաջին հերթին ընտրությունները լինեն արդար ու ազ­նիվ: </p><p>Պրն Y-յանը, օրինակ, վաղուցվանից է հայտարարում, թե բացարձակ ար­դար ու ազնիվ ընտրություն անցկացնելու մաթեմատիկական բանաձև է հայտնա­գործել ու նույնիսկ պատենտ է հանել այս բանաձևի հեղինակային իր իրավունքն ամրա­գրելու համար:</p><p>Այս գրքի ողջ շարադրանքից բխում է, որ պրն Y-յանի սահմանադրությունը երկի­րը չի փրկի, բայց ո՞վ իմանա, գուցե փրկի: Ու, չնայած, այս շարադրանքը պնդում է, թե անհնար է, որ իշխանությանը ձգտող որևէ կուսակցությունը տար­բեր­վի նա­խորդ ու այս թալանչի վարչախմբից, բայց ո՞վ իմանա, գուցե բացառու­թյուն կա:</p><p>Ուրեմն, ի՞նչ անենք, ո՞նց վարվենք: Ես այս հարցի միայն մի´ պատասխանն ու­նեմ, ինչն առաջարկվել է վերը, 17.7 պարագրաֆում: Բայց ցանկալի է, որ այս շա­րադրանքի լիբերթարյան մտածողության դրույթները<strong> արդեն դարձած լինեն մեր (մանավանդ) ուսյալների ու մեր ժողովրդի մեծ մասինն ցանկալի, որ նոր սահ­մանադրությունները կազմվեն լիբերթարյան սկզբունքներին համաձայն, ու մրցությամբ ընդունվի սրանցից միայն մեկը</strong>: </p><p>Ակնհայտ է, որ հենց այսօրվա սահմանադրությո´ւնն է թույլ տվել ու նորից է թույլ տալիս, որ այսօրվա վարչապետն ու իր կուսակցությունը անպատիժ տանուլ տան պատերազմն ու հետո էլ երկիրը մաս-մաս հանձնեն թշնամուն ու, ըստ էու­թյան, կործանեն Հայաստանը:  </p><p>Առանց այս շարադրանքի էլ պարզ է, որ պիտի առկա ու ապագա վարչախմբերին հսկող ու զսպող ու սրանցից՝ գոնե ակնհայտ անպիտաններին ու մանավանդ դա­վաճանա­կաննե­րին իսկույն ու առանց հապաղելու վռնդելու սահմանադրական մե­խանիզմներ հաստատվեն, ո­րով­հետև առանց այս­պիսի մեխանիզմների երկիրը կկործանվի:  </p><p>Մի բանը, ինչն արդեն ասվել է, պարզ է:</p><p>Մեզ <strong>հզոր բանակ է պետք</strong>, որ երբ կարիք լինի, մեր այս բանակը տա ու մեր վրա հար­ձակվողի գլուխը ջարդի ևն: </p><p>Հզոր բանակ ունենալու համար էլ պետք է, որ հարստանանք, շատ փող ունե­նանք, որ զենք առնենք (կամ գուցե նաև վարձկան կանչենք) ու նաև ռազմական հրահանգիչներ վարձենք, ովքեր սովորեցնեն մեր զին­վորներին, թե նորագույն զի­նատեսակներն ինչպես են գործածում:</p><p>Հարստանալու համար էլ պիտի բարոյակարգ-կապիտալիստական կարգ ունե­նանք, այսինքն, պիտի մեր երկրում ազատ շուկայական հարաբերություններ հաս­տատենք: Սրա համար էլ պիտի բոլորս հասկանանք ու յուրացնենք այս գրքի շա­րադրանքը, այսինքն, կարճ ասած, հետևյալը:</p><p>Քանի որ <strong>մեծաթիվ ու բազում իրավունքով օժտված</strong> վարչախումբը մի´շտ է դառ­նում չարիք, այս չարիքը<strong><em> </em></strong>պիտի լինի<strong> նվա­զագույնը</strong>, որ ժողովո´ւր­դը հարստա­նա ու հզորանա:</p><p>Ուրեմն, մեզ <strong>նվազագույն վարչախումբ-պետություն</strong> է պետք, բայց այնպիսի´ նվազա­գույն վարչախումբ, ինչի լիազորություններն ու իրավունքները նույնպես նվա­զա­գույնն են ու հսկելի-պատժելի են: </p><p>Սրա համար էլ մեզ բարոյակարգ հաստատող նոր սահմանադրություն է պետք, ու եթե այսպիսի սահմանադրություն չունենանք, ա´նպայման կկործանվենք:</p><p><strong>Այս սահմանադրության կարիքը պիտի դառնա օրվա հրամայականը</strong>: Սրա հա­մար էլ մեր մտավորականները պիտի ուսումնասիրեն ու յուրացնեն բարոյա­կար­գի լի­բերթարյան տեսությունը: </p><p>(Առայժմ – իմ այս ու նախորդ գրքերով, քանի որ հայերենով առայժմ ուրիշ նյութ չկա: Բայց ոչ միայն սրանցով: Առկա այլալեզու բարոյակարգային գրականության ցուցակը ուղղակի վիթխարի է):</p><p><strong>Ուրիշ ելք, ուրիշ ճանապարհ – ուղղակի չկա</strong>: Եթե մեր ուսյալները բարոյակար­գի այս տեսու­թյու­նը չիմանան ու սա այնքան չքարոզեն, որ մեր բոլոր քաղաքացի­ներն ու բոլոր մարդիկ սա իմանան ու սրան համաձայնեն, մենք <strong>կործանվելու ենք</strong>:</p><p>Եթե այստեղ շարադրված բարոյակարգի հիմունքները չդառնան մեր համակե­ցու­թյան այնպիսի ռեֆլեք­սա­յին կանոններ, ինչպիսին է ուրիշի ոտը տրորելիս այդ ուրիշից ռեֆլեքսով ներո­ղու­թյուն խնդրելու կանոնը, <strong>մենք կործանվելու ենք</strong>:</p><p>Այսինքն, եթե մեզնից ամեն մեկը, հատիկ-հատիկ, չհասկանա ու չյուրացնի, որ վար­չախմբի փողը միմիայն ա´յն փողն է, ինչը վարչախումբը խլում է ժողովրդից (չթողնելով, որ ժողովուրդը հարստանա), ու որ (օրինակ) աշխատա­վարձը կամ թոշակը բարձրացնելու պահանջը պահանջն <strong>անբարո</strong> պահանջ է, որ այս պա­հան­ջը հարևանին<strong> թալանելու </strong>պահանջ է, <strong>մենք կործանվելու ենք</strong>:</p><p>Շատ անգամ ասում են. «Սենց էկել ա, սենց է´լ կէթա»: Բայց, եթե մեր հա­մար անհատական ազատությունն ու բարոյակարգն ու ՀՀ-ի ապագան, այսինքն, մեր իսկ զա­վակ­ների´ ու թոռների´ ապագան, ու նաև մեր լեզուն ու երկիրը թանկ են, պիտի այս ճորտ ու ստրու­կին վայել ասույթին չհամաձայնենք: </p><p>Այս Գնդի մարդիկ հազար ու մի այնպիսի բանի են հավատացել, որոնք անխախտ ու հավերժական են թվացել: Օրինակ, հավատացել են, որ Երկրագունդը տափակ է: Հավատացել են, որ հավերժ են – թագավորների միահեծան իշխանությունը, ճոր­տությունն ու ստրկավաճառությունը, սրբազան պոռնկությունը, հե­թա­նոսու­թյու­նը ևն, ևն, որոնց առիթով ասել են. «Սենց էկել ա, սենց է´լ կէթա»:</p><p>Բայց դրանք կամ վերացել գնացել են, կամ միայն անունով են այդպիսին մնացել:</p><p>Ու մենք պիտի այս օրինակները հիշենք ու <strong>գոնե ձգտենք բարոյակարգին</strong>:</p><p>Սահմանադրության առիթով, գոնե իմ կարծիքով, գուցե օգնի դեմոկրատիան: Հենց որ մեր ժողովուրդը մեր երկրի այսօրվա անբարո թալանչիական կարգը տա­պա­լի ու անցումային ժամանակավոր վարչախումբ հաստատի ու իրագործի վերի անհապաղ օրենքները, պիտի հայտարարվի սահմանադրությունների մրցույթ ու սրանք կազմելու համար մի քանի ամիս ժամանակ տրվի: </p><p>Այնուհետև, հեռացույցն ու մամուլի բոլոր միջոցները լրիվ ազատ դարձնելուց հե­տո, պիտի մի քանի ամիս էլ հնար տրվի սահմանադրություն կազմող առանձին ան­­հատներին ու խմբե­րին, որ սրանք ժողովրդին մանրամասն բացատրեն իրենց սահ­մանադրությունների էությունն ու օգուտը: </p><p>Հետո էլ այս սահմանադրությունները պիտի դրվեն հանրաքվեի, ինչը պիտի պա­րունակի նաև «դեմ եմ բոլորին» կետը: </p><p>Եթե այսքանից հետո էլ մեր ժողովուրդն անհաջող ու կործանարար սահմանա­դրու­թյուն ընտրի, ուրեմն, մեր բախտն էլ սա´ է: </p><p>Ի վերջո, ո՞վ է ապացուցել, թե անհնար է, որ տգետ, մեծամիտ ու մեծամոլ մտա­վո­րականերով ժողովուրդը կործանվի ու անհետանա «պատմության թատերա­բեմից»: Ցավոք, <strong>ցանկալի բանի հնարավորությունը ոչ ապացուցված թեորեմ է, ոչ փաստ</strong>:</p><p>Այնուամենայնիվ, ես չեմ վհատվում, ու այն մարդկանց, ովքեր ասում են, թե իմ ա­սածները անիրագործելի հեքիաթ կամ ֆանտազիա են, կամ որ խոշոր տերու­թյունները չեն թողնի, որ Հայաստանում բարոյակարգ հաստատվի, հիշեցնում եմ Շվեյցարիայի, Լիխտենշտեյնի, Անդորայի, Թայվանի, Հոնգ-Կոնգի, Սին­­գա­­պուրի, Մակաոյի, Իռլանդիայի, ու սրանց պեսերի օրինակները: Սրանք էլ հո կա´ն, ինչքան էլ որ ս­րանց թշնամի­նե­րը չցանկանան:</p><h3 id="section-87"><a id="_Toc175490679"></a><strong>ՄԻ´ՄԻԱՅՆ ԱԶԱՏ ՇՈՒԿԱՆ ԳԻՏԻ</strong></h3><p>Մազաչափ անգամ կասկած չունեմ, որ երկրի փրկության վերևի առաջ­արկ­վող սահմանադրական ցանկալի թիրախային փոփոխությունների ուրվագիծը ճիշտ է: </p><p>Կասկածի նշույլ անգամ չունեմ, որ սրա կենտրոնական բո­լոր դրույթները արդար ու համա­պա­տաս­խան են բարոյական հասարակու­թյան պահանջներին:  </p><p>Ավելին, համոզված եմ, որ եթե սրանք չիրագործվեն, լրի´վ է հնարավոր, որ ամեն պահին մեր երկիրը <strong>չքանա</strong> քարտեզի վրայից:</p><p>Այնուամենայնիվ, պիտի զգուշացնեմ ընթերցողին, որ նախ ինքս ինձ իմաստուն չեմ համարում ու երբեք էլ չեմ մտածում, որ բոլոր հարցերի պատասխանները գի­տեմ կամ արդեն տվել եմ: </p><p>Ազատ շուկային վերաբերող բոլոր հարցերի պատասխանները հայտնի են <strong>մի´­մի­այն իրեն, մի´միայն Նորին Մեծություն Ազատ Շուկային</strong>:</p><p>Գրելու ընթացքում ես անընդհատ գրածս տալիս էի ընկերներիս, որ կարդան ու առ­արկեն, եթե կարան, ու մի անգամ մի ընկերս ասաց.</p><p>– Լ´ավ, օրինակ, ասում ես, թո դատավորները ոչ թե պետական ըլնեն, այլ ըլնեն ընտ­րովի, ըլ­նեն համարյա ցմահ ու ոչ մեկին չենթարկվեն, բացի օրենքից: Մեկ-մեկ էլ նույն­իսկ ասում ես, թե կարա վարչախումբն առհասարակ չըլնի, մենք ավելի, շատ ավելի լավ յոլա կէթանք: Բա էտ վախտը, թե որ վարչախումբը չըլնի, բա դատա­վորների ռոճիկ­ներն ու դատական ծախսերի փո­ղը ո՞վ պիտի տա, եթե դատավորը տենց մասնավոր ա ըլնելու:</p><p>– Ախպերս, հմի ո՞վ ա տալի, – ասի ես, – հմի յանի իրան պետություն հռչակած վար­չախումբն ա տալի, բայց էտ փողը վարչախմբին ո՞րդուց: Չէ՞ որ պետերը ոչ մի բարիք չեն ստեղծում ու ստեղծելու դաժե իրավունքն է´լ չունեն: Պետերն էտ փողը խլում են հար­կատուից, խլո´ւմ են, զոռո´վ ու դրա մեծ մասը լափո´ւմ են: </p><p>Երբ դատարանը ըլնի մաս­նավոր, թո է´լի հարկատուն տա: Խի՞, պարտադի՞ր ա, որ հենց վարչախո´ւմբը կազ­մա­կեր­պի դատա­կան ծախսերը մարելու պրոցեսը: Չի՞ ըլնի, որ էտի ազատ շուկա´ն կազմակերպի:</p><p>– Բայց ախր էտի վիթխարի փող ա, դատարան դիմող շարքային քաղաքացին էտքան փող ո՞նց կարա տա:</p><p>– Իսկ դու վստահ էս, որ էտ փողը վիթխարի ա: Խաբա՞ր ես, թե էսօր դատարան դիմողն ինչքան փող պտի տա, որ իրա հայցն ընդունեն:</p><p>– Ինչքա՞ն:</p><p>– Դեպք կա, որ պտի 500000 դրամ տա:</p><p>– Բայց էսի նշանակում ա, որ փաստացի, աղքատը չի՞ կարա դիմի դատարանին:</p><p>– Շատ անգամ, չի է´լ կարա: Ու վարչախումբը էս նոր գները հենց նո´ր ա մոգոնե, առաջ ա­վելի քիչ էր: Իսկ գիդե՞ս, թե (օրինակ) մի մարզի երկու դատարանի ծախսերի համար հարկա­տուն ամիսն ինչքան փող պիտի տար, եթե շուկան ի´նքը կազմակերպեր դատա­րան­նե­րը: </p><p>– Չէ, չգիդեմ:</p><p>– Արի հաշվենք: Թող դատավորի ամսեկան ռոճիկն ըլնի ամիսը 2000 դոլար: Մենք մոտ 300 դա­տավոր ունենք: Հարկատուներն էլ թո ըլնեն 750000 հոգի: </p><p>Էտ վախտը՝ (300x2000):750000= 0.8 դոլար=320 դրամ ամեն հարկատուից: </p><p>Հետո հաշվի առ, որ հնարավոր ա, որ խոշոր դա­տերից ապագա դատա­վորները մի քանի տո­կոս հո­նորար ունենան, փաստաբանների հոնորար­ներից շատ ա­վելի համեստ: Էտ վախտը կըս­կըս­վի դա­տա­րանների մրցությունը, որ պարզվի, թե որ դատա­րանն ա ավելի անաչառ ու ան­կողմ­­նակալ:</p><p>– Բա որ կաշառքի մրցություն սկսվի՞:</p><p>– Չի սկսվի, որտեվ կաշառք վեկալելը շատ վտանգավոր կըլնի: Ախր հայցվորը կա­շառակեր դա­տավորներին հարևան դատարանում դատի տալու իրավունք կու­նենա: «Հե­­ռա­խոսային ի­րա­վունքն» էլ չի ըլնի, հայցը չընդունելն էլ կարա դատի ենթակա ըլնի:</p><p>Վարչախումբը որ ըլնի նվազագույնն ու համարյա իրավազուրկ, ու դատավորը պե­տից վախե­նալու բան չի ունենա: </p><p>Համ էլ դատավորները կաշառք վեկալելուց կվախեն ու իրանց էս հույժ պատվավոր պաշտոնն ահավոր կափ­սոսան, ու իրանց համարյա ցմահ կարյե­րան չեն վտանգի: </p><p>Դատավորի ամսեկան եկա­մուտը, մասնավոր դատերի հոնո­րար­ներն էլ հե­տը, կարա մի 10-15000 դոլարի հասնի: Թո 300 դատավորից մի քա­նիսն էս վտանգից չվախենա, բայց դրանք էլ, ի վերջո, կբռ­նվեն:</p><p>– Ոնց որ համոզում ես:</p><p>– Ես չեմ ասում, թե հենց սե´նց կըլնի, բայց եթե նվազագույն ու համարյա իրա­վա­զուրկ վարչա­խմբով պետություն ըլնի, <strong>ի´նչ էլ ըլնի, էս էղածից հո հազարապատիկ լա´վ կը­լնի</strong>: </p><p>Ու հետո, ի՞նչ իմանաս, թե ազատ շուկայական հարաբերությունները, այսինքն, իս­կա­կան կա­պի­տալիզմը, ինչ նոր հրաշալի մեխանիզմներ կհորինեն: </p><p>Ու սենց լիքը մե­խա­­նիզմ կհորինվի մարդ­կային հարաբերությունների բոլո´ր-բոլո´ր ասպարեզ­ներում:</p><p>Մերուժան Հարությունյան</p><p>11.08.2023–22.03.2024, ԵՐԵՒԱՆ</p><h3 id="section-88"><a id="_Toc105576124"></a><a id="_Toc175490680"></a><a id="_Hlk169373424"></a><strong>ՀԵՂԻՆԱԿԻ ԿԱՐԵՒՈՐ ԳՐՔԵՐԸ</strong></h3><p><strong>1</strong>. <strong>Արիստոտել – <em>Աթենական հասարակարգը,</em></strong> 2000 «Հայաստան» </p><p>Թարգմանած է անգլերենից: Այս գործն Արիստոտելի մեզ հասած միակ «պատ­մա­կան» աշխա­տու­թյունն է, ինչը նվիրված է Աթենքի սահմանադրության պատ­մու­թյանը: Թարգմանությանը կցած են թարգմանի շեղատառ դիտողություններն ու ծանոթու­թյուն­ները: </p><p><strong>2-3</strong>. <strong>Կառլ Ռեյմունդ Պոպեր – <em>Բաց հասարակությունն ու դրա թշնամիները</em></strong>, 2 հատոր,  2002, 2004, «Հայաստան» </p><p>Թարգմանած է անգլերենից: Սոցիալական փիլիսոփայության ու բարոյագիտու­թյան պատ­մու­թյան մասին է: </p><p>4. <strong><em>Զվարճալի այբ ու բեն –</em></strong> 2003, «Անտարես», </p><p>Այս գրքի առաջին մասը կազմված է հայերենի այբուբենի տառերով սկսվող զ­վար­ճալի քառ­յակներից, իսկ երկրորդ մասն այբուբեն ստեղծելու սկզբունքների ու հայե­րե­նի այբուբենի աստի­ճա­նա­կան փոփոխությունների կարճ պատմությունն է: </p><p>Հիշատակված են նաև հայկական երաժշտական խազերն ու հայկական ու հռո­մեա­կան տա­ռա­յին թվանշաններն ու թվերը:</p><p><strong>5</strong>. <strong><em>Հեքիաթների գանձարան</em></strong> – 2004, «Լուսաբաց» </p><p>Սա Չ. Դիկենսի, Սոմերսեթ Մոմի, Կարել Չապեկի ու Հանս Քրիստիան Անդեր­սենի մի քանի հեքիաթի փոխադրությունն է:</p><p><strong>6</strong>. <strong><em>Թարգմանելու արվեստը</em></strong>: – 2008, «Լուսաբաց» </p><p>Թարգմանելու արվեստին նվիրված այս գիրքն իր նախադեպը չունի ոչ միայն հայ գրա­կա­նու­թյան պատմության մեջ, այլև առհասարակ, եթե նկատի առնվի սրա հա­կիր­ճությունը, սիստեմա­տիկայի ձևը, հեղինակային մեկնություններն ու թարգմա­նական «կանոնները» համակարգելու փորձը, ինչը (գոնե հայերենի համար) իրոք ա­ռաջին անգամ է արվում:</p><p>Համեմատված են` Դիլան Թոմասի, Լերմոնտովի, Պուշկինի, Բլոկի, Եսենինի, Պաս­տեռ­նակի, Բրոդ­սկու, Բյորնսի, Ֆրոստի, Յեյցի, Դ. Հ. Լովրենսի, Հարդու ու Էմ­սոնի ո­տա­նավորների բնա­գրե­րը սրանց հայերեն թարգմանությունների հետ: </p><p><strong>7</strong>. <strong><em>Կոմիտասի և Աբեղյանի անձնական ու մեր ընդհանուր ողբերգությունը – </em></strong>2010, 2011, «Լուսաբաց»</p><p>Այս գիրքը պնդում է, թե մենք չենք հետևում Մաշտոցի, Աբովյանի, Կոմիտասի, Թու­մանյանի ու մեր մնացած այս կարգի մեծերի պատգամներին, չնայած անընդ­հատ պնդում ենք, թե պահ­պա­նում ենք մեր ազգային արժեքները: Ու սա նաև պատ­մում է սնա­փառ հայագովության վնաս­ների մասին: </p><p>Գիրքը նախ պատմում է հայ ազգային երգի ու ազգային պարի վերանալու պատ­ճառների ու ողբերգության մասին: Հետո գիրքը պատմում է հայերենի ուղղագրա­կան ռեֆորմների մասին, քննար­կե­լով սրանց շուրջը ծավալված կեղծ հայրենասի­րական նկրտումները: </p><p>Գիրքը նաև բավական մանրամասն պատմում է, թե հայերն ինչ­պես հրաժարվե­ցին Մանուկ Աբեղյանի գիտական քերականությունից ու ինչ­պես է, որ արդեն 85 տարի է, ինչ Հայաստանի դպրոցներում ու բուհերում անցնում են հակագիտական քերականու­թյուն:</p><p><strong>8</strong>. <strong><em>Ընձառյուծն ազատ, նրբագեղ ու ճապուկ – գրելու արվեստը</em></strong>, 2013, «Էդիթ Պրինտ»:</p><p>Սա հեղինակի 1990 թվից մինչև 2000 թիվը գրած ոտանավորների մի մասի ու այս ոտանա­վորների էսե­ների ժողովածուն է: Գրքի վերջում կա «ճաշակ հայ հին գրականությունից» ու մի կարճ վերլուծություն հայերենով թարգմանելու անմխիթար վիճակի մասին:</p><p><strong>9</strong>. <strong><em>Փոքրիկ Իշուկն ու Գորշ գայլը</em></strong> – 2018, Հեղինակային հրատարակություն, տպա­գրիչ՝ Էդիթ Պրինտ: Սա հայերենի համար լրիվ նոր տեսակ հեքիաթների ժողովածու է, թե´ փոքրերի, թե´ մեծերի համար: Գրքի գրական ոճը հիմնված է Երևանի բարբառի վրա: Հեքիաթները զվարճալի են, բայց ունեն «երկրորդ շերտ», ինչը պիտի որ գրավի նաև մեծերին:</p><p><strong>10</strong>. <strong>Վիլիամ Շեքսպիր</strong> – <strong><em>Սոնետներ</em></strong>, 2020, Հեղինակային հրատարակություն, տպա­գրիչ՝ Է­դիտ Պրինտ </p><p>Սա Շեքսպիրի սոնետների հայերեն չորրորդ թարգմանությունն է: Գրքի սկզբում հա­յե­րենով առ այսօր արված չափածո թարգմանելու առկա վիճա­կի 124 է­ջա­նոց վեր­­լու­ծու­թյունն է, ինչն ա­սում է, որ չափածոյի հայերեն թարգմա­նու­­թյուն­ների որակը անմխիթար է: Այս վերլուծա­կանում սույն թարգմանության մոտ մեկ տասնյակ օրի­նակը համեմատ­վում է թե´ հայերենով նա­խորդ երկու թարգմանության, թե´ Մարշակի, Չայկովսկու ու Ֆինկելի ռուսերենների հետ:</p><p><strong>11</strong>. <strong><em>Պետությունն ընդդեմ ժողովրդի կամ փրկարար բարոյակարգը</em></strong> – 2021, «Էդիտ Պրինտ»:</p><p>Սա առաջին հայերեն գիրքն է, ինչը շարադրում է <strong>նորագույն գիտության՝ պռաքսեոլո­գիա­յի</strong> (այս­ինքն, լիբերթարյան (ավստրիական) տնտեսագիտու­թյան, բարոյագիտության, իրավա­գի­տու­­թյան ու սպոնտան կարգի տեսության) հիմնական գաղափարները: </p><p>Սույն գրքի հասցեատերերն են՝ տնտեսագետները, բա­րո­յագետները, իրավագետները, քաղա­քա­­գետները, քաղգործիչ­նե­րը, հումանիտարիստիկայի ու­սա­նող­ներն ու, առհասարակ, լայն ըն­թերցողը: </p><p>Գրքի վեր­ջում կա նշված թեմաներն արծարծող տնտեսագիտության, իրավա­գի­տու­թյան ու բա­րոյագիտության ավստրիական դպրոցի հեղինակների կարևորագույն անգ­լե­րեն գործերի 3 ցու­ցակ: </p><p><strong>12</strong>. <strong><em>Արդի հայերենի լեզվաբանական ու ոճաբանական առանցքային հար­ցե­րը</em></strong> – 2023, Եր.: Edit Print., 696 էջ </p><p>Սա 1931 թվականից հետո հայերենի տեսության առաջին գիրքն է, ինչը, շարու­նակե­լով Մ. Ա­բեղ­յանի գիտական մեթոդն ու այդ մեթոդը լրացնելով Ֆերդինանդ դե Սոսյու­րի հետա­զո­տական մե­թոդով, ինչ­պես նաև պ­ռաք­սեոլոգիական հե­տա­­զոտությունների հիմնադիր Լուդ­վիգ ֆոն Մի­զեսի ու սպոն­տան կար­գերի տեսության հիմնադիր Ֆրիդ­րիխ Ավգուստ ֆոն Հայե­կի մեթոդ­նե­րով, <strong>այս վերջին 89 տարում առաջին անգամ,</strong> <strong>վերա­կանգ­նում է հա­յե­րե­նի սին­քրոն լեզ­վաբանության գի­տականությունը</strong>: </p><p>Գիրքը պարունակում է լեզվաբանական ու ոճաբա­նա­­կան բազում նո­րու­թյուն (հե­ղինակն իր «Նախաբան գլխում» թվարկում է 82-ից ավել առանցքային, խոշոր ու ոչ այն­քան խո­շոր նո­րու­թյուն): </p><p>Առանցքային նորություն են՝ <strong><em>Հայերենի «եմ»-ակենտրոնությու­նը</em></strong><em>, </em><strong><em>Լեզվական պրո­ցե­սի ցրիվ կար­գը, Ուղեղի լեզվական գործունեության նկարագրության մեծ մասը</em></strong> ու <strong><em>Լեզվի Գլ­խա­վոր Օրենքն ու սրա գործադրության մեթոդը:</em></strong> </p><p>Սրանց կիրառու­թյամբ շարադրված են՝ <strong><em>հա­յե­­րե­­նի բառերի նոր դասդասության տե­սու­թյու­նը, եղանակիչ նախադա­սու­թյունների նոր տեսությու­նը, թ­վա­կան-գոյական զույ­գի ու բա­յի հա­­մա­ձայնու­թյան օրենք­նե­րը, նախադասության վեր­լու­ծու­թյան նոր տեսու­թյու­­նը, հայերե­նի հոլովաձևերի թվի գի­տական հստակմունքը</em></strong> ևն, ևն: </p><p>Չնայած սույն գիրքն <strong><em>առաջարկում է լեզվաբա­նա­կան հետազո­տու­թյան մի քանի լրիվ նոր մեթոդ,</em></strong> այնուամենայնիվ, սա հարազատ է մնում Ֆերդինանդ դե Սոսյուրի, Լուդվիգ ֆոն Մի­զեսի ու Ֆրիդրիխ Ավ­գուստ ֆոն Հա­յեկի գիտական սկզբունքներին: </p><p><strong>ՄԵՐՈՒԺԱՆ ՀԱՐՈՒԹՅՈՒՆՅԱՆ</strong></p><p><strong>ԵՐԿԻՐԸ ՀԶՈՐԱՑՆԵԼՈՒ </strong></p><p><strong>ԲԱՆԱՁԵՒԵՐԸ</strong></p><p><strong>***</strong></p><p><strong>Կազմը՝ ԱՐԹՈՒՐ ՀԱՐՈՒԹՅՈՒՆՅԱՆԻ</strong></p></body></html>