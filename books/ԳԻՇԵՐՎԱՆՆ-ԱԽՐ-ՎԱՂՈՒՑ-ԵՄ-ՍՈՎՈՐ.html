<html><head>
            <meta charset="utf-8">
            <style>
                body { font-family: Arial, sans-serif; line-height: 1.6; max-width: 800px; margin: 0 auto; padding: 20px; }
                .toc { margin-bottom: 30px; padding: 20px; background: #f5f5f5; border-radius: 5px; }
                .toc ul { list-style-type: none; padding-left: 20px; }
                .toc-level-1 { font-weight: bold; }
                .toc-level-2 { padding-left: 20px; }
                .toc-level-3 { padding-left: 40px; }
                h1, h2, h3 { color: #333; }
                img { max-width: 100%; height: auto; }
            </style>
        </head><body><style>
        
header {
    background-color: #fff;
    box-shadow: 0 2px 5px rgba(0, 0, 0, 0.1);
    position: fixed;
    width: 100%;
    top: 0;
    z-index: 1000;
}
nav {
    max-width: 1200px;
    margin: 0 auto;
    padding: 1rem;
    display: flex;
    justify-content: space-between;
    align-items: center;
}
        </style><header>
        <nav>
            <div class="logo"><a href="../index.html">Մերուժան Հարությունյան</a></div>
        </nav>
    </header><div class="toc">
<h2></h2>
<ul>
<li class="toc-level-1"><a href="#section-0">ՆԱԽԱԲԱՆԻ ՓՈԽԱՐԵՆ</a></li>
<li class="toc-level-3"><a href="#section-1">ՄԻ ԵՐԿՈՒ ԽՈՐՀՈՒՐԴ ՄԵՐ … ՄԱՄՈՒԼԻՆ</a></li>
<li class="toc-level-1"><a href="#section-2">ԷՐԿՈՒ ԽՈՍՔ</a></li>
<li class="toc-level-1"><a href="#section-3">Գիրք 1-ին </a></li>
<li class="toc-level-1"><a href="#section-4">ԳԻՇԵՐՎԱՆԸ ՎԱՂՈ´ՒՑ ԵՄ ՍՈՎՈՐ</a></li>
<li class="toc-level-1"><a href="#section-5">ՍԵՐԳԵՅ ԵՍԵՆԻՆ</a></li>
<li class="toc-level-2"><a href="#section-6">1. Լավ գիտեմ էս գորշ աթարի շարը</a></li>
<li class="toc-level-2"><a href="#section-7">2. Սահադին միշտ, քու ասելով</a></li>
<li class="toc-level-2"><a href="#section-8">3. Ջրհեղեղի ծուխն անծիր			</a></li>
<li class="toc-level-2"><a href="#section-9">4. Երգ շան մասին</a></li>
<li class="toc-level-2"><a href="#section-10">5. Կովը</a></li>
<li class="toc-level-2"><a href="#section-11">6. Շահանե, իմ քա´ղցր Շահանե</a></li>
<li class="toc-level-2"><a href="#section-12">7. Ամենուր քար ու տատասկ</a></li>
<li class="toc-level-2"><a href="#section-13">8. Վաղը ձեն կտաս ադամամթին</a></li>
<li class="toc-level-1"><a href="#section-14">Մ. ՅՈՒ. ԼԵՐՄՈՆՏՈՎ</a></li>
<li class="toc-level-2"><a href="#section-15">1. Աղքատը</a></li>
<li class="toc-level-2"><a href="#section-16">2. Երեք արմավենին </a></li>
<li class="toc-level-2"><a href="#section-17">3.  Դևը</a></li>
<li class="toc-level-1"><a href="#section-18">ՌՈԲԵՐԹ ԲԸՐՆԶ (R. BURNS)</a></li>
<li class="toc-level-2"><a href="#section-19">1. Կարմի˜ր, կարմի´ր վարդը</a></li>
<li class="toc-level-2"><a href="#section-20">2. Սիրտըս բարձր սարերն ա </a></li>
<li class="toc-level-1"><a href="#section-21">ՌՈԲԵՐԹ ՖՌՈՍՏ</a></li>
<li class="toc-level-2"><a href="#section-22">Գիշերվանն ախր վաղուց եմ սովոր</a></li>
<li class="toc-level-2"><a href="#section-23">2. Դագաղիս մեջ </a></li>
<li class="toc-level-2"><a href="#section-24">3. Արոտը</a></li>
<li class="toc-level-2"><a href="#section-25">4. Հեռախոսը</a></li>
<li class="toc-level-2"><a href="#section-26">5. Իմ էրկու ճամփեն </a></li>
<li class="toc-level-2"><a href="#section-27">6. Ծերունին ու ձմեռվա գիշերը </a></li>
<li class="toc-level-2"><a href="#section-28">7. Մի չնչին ծտային ոտանավոր</a></li>
<li class="toc-level-2"><a href="#section-29">8. Ոսկու փշուրը </a></li>
<li class="toc-level-2"><a href="#section-30">9. Անիմաստ մխիթարանք</a></li>
<li class="toc-level-2"><a href="#section-31">10. Մենակ, դատարկ տան մեջը</a></li>
<li class="toc-level-2"><a href="#section-32">11. Մի թարգմանական հարց</a></li>
<li class="toc-level-1"><a href="#section-33">ԲՈՐԻՍ ՊԱՍՏԵՌՆԱԿ</a></li>
<li class="toc-level-2"><a href="#section-34">1. Ձմռան գիշերը</a></li>
<li class="toc-level-2"><a href="#section-35">2. Համլետը</a></li>
<li class="toc-level-2"><a href="#section-36">3. Չարչարանաց շաբաթը</a></li>
<li class="toc-level-2"><a href="#section-37">4. Եղրևանին</a></li>
<li class="toc-level-2"><a href="#section-38">5. Փոթորիկ ու ժայռ</a></li>
<li class="toc-level-2"><a href="#section-39">6. Նոբելյան դափնին</a></li>
<li class="toc-level-1"><a href="#section-40">ԴԻԼԱՆ ԹՈՄԱՍ</a></li>
<li class="toc-level-2"><a href="#section-41">1. Ու էլ մահին իշխանություն չի մնա</a></li>
<li class="toc-level-2"><a href="#section-42">2. Ձարխոտի բլուրը</a></li>
<li class="toc-level-2"><a href="#section-43">3. Թաղումից հետո</a></li>
<li class="toc-level-2"><a href="#section-44">4. Էդ բարի գիշերը մի մտի մեղմարյուն</a></li>
<li class="toc-level-1"><a href="#section-45">ՕՍԻՊ ՄԱՆԴԵԼՇՏԱՄ</a></li>
<li class="toc-level-2"><a href="#section-46">1. Չե´մ էղե ժամանակակից</a></li>
<li class="toc-level-2"><a href="#section-47">2. Հունվարի 1-ը, 1924</a></li>
<li class="toc-level-1"><a href="#section-48">ԻՈՍԻՖ ԲՐՈԴՍԿԻ</a></li>
<li class="toc-level-2"><a href="#section-49">1. 1965 թվի հունվարի 1-ը</a></li>
<li class="toc-level-2"><a href="#section-50">2. Էթում եմ Սկիրոս, Լիկոմեդեսին հյուր</a></li>
<li class="toc-level-2"><a href="#section-51">3. Ծննդոցի ռոմանս </a></li>
<li class="toc-level-2"><a href="#section-52">4. Էլեգիա </a></li>
<li class="toc-level-2"><a href="#section-53">5. Տխուր ու քնքուշ	       </a></li>
<li class="toc-level-1"><a href="#section-54">ՎԻԼՅԱՄ ԷՄ(Փ)ՍՈՆ</a></li>
<li class="toc-level-2"><a href="#section-55">1. Մրմուռ ու կսկիծ  </a></li>
<li class="toc-level-2"><a href="#section-56">2. Չապրած օրերը</a></li>
<li class="toc-level-2"><a href="#section-57">3. Հավիտենական տանջանք</a></li>
<li class="toc-level-2"><a href="#section-58">4. Վերջին ի՞նչ մնաց, ասա´ </a></li>
<li class="toc-level-2"><a href="#section-59">5. Հետո՞ ինչ </a></li>
<li class="toc-level-1"><a href="#section-60">ԹՈՄԱՍ ՀԱՐԴԻ</a></li>
<li class="toc-level-2"><a href="#section-61">1. Դրանից հետո </a></li>
<li class="toc-level-2"><a href="#section-62">2. Հանուն հայրենիքի</a></li>
<li class="toc-level-2"><a href="#section-63">3. Ընթացքը, ունայն ու բնականոն</a></li>
<li class="toc-level-2"><a href="#section-64">4. –Ո ´վ, Սե´ր,– ասի</a></li>
<li class="toc-level-2"><a href="#section-65">5. Չէ, չես սիրում</a></li>
<li class="toc-level-1"><a href="#section-66">ՎԻԼՅԱՄ ԲԱԹԼԵՐ ԵՅՑ</a></li>
<li class="toc-level-2"><a href="#section-67">1. Չորս պատերազմ</a></li>
<li class="toc-level-2"><a href="#section-68">2. Յոթանասունիս մնաց ինը ամիս</a></li>
<li class="toc-level-2"><a href="#section-69">3. Էրկու ծառը  </a></li>
<li class="toc-level-2"><a href="#section-70">4. Ամենաբարին</a></li>
<li class="toc-level-2"><a href="#section-71">5. Քե´զ տես</a></li>
<li class="toc-level-1"><a href="#section-72">ԴԵՅՎԻԴ ՀԵՐԲԵՐՏ ԼՈՈՒՐԵՆՍ</a></li>
<li class="toc-level-2"><a href="#section-73">1. Մահվան նավը</a></li>
<li class="toc-level-2"><a href="#section-74">2. Էրկու տարի անց</a></li>
<li class="toc-level-2"><a href="#section-75">3. Բավարական օձադեղը</a></li>
<li class="toc-level-2"><a href="#section-76">4. Անգլիացին էս ինչքա´ն ա ընտիր</a></li>
<li class="toc-level-2"><a href="#section-77">5. Օձը</a></li>
<li class="toc-level-2"><a href="#section-78">6. Ինքնախղճահարություն</a></li>
<li class="toc-level-2"><a href="#section-79">7. Ամենախորը</a></li>
<li class="toc-level-1"><a href="#section-80">ՖԵԴԵՐԻԿՈ ԳԱՐՍԻԱ ԼՈՐԿԱ</a></li>
<li class="toc-level-2"><a href="#section-81">1. Խաչմերուկ</a></li>
<li class="toc-level-2"><a href="#section-82">2. Վերջին երգը</a></li>
<li class="toc-level-2"><a href="#section-83">3. Ծովի ջրի բալլադը</a></li>
<li class="toc-level-2"><a href="#section-84">4. Սո´ւս կանեք</a></li>
<li class="toc-level-2"><a href="#section-85">5. Վիեննական փոքր վալսը</a></li>
<li class="toc-level-2"><a href="#section-86">6. Համր էրեխեն</a></li>
<li class="toc-level-2"><a href="#section-87">7. Մնաք բարով</a></li>
<li class="toc-level-2"><a href="#section-88">8. Շալի տակի աղջկան խեղճ </a></li>
<li class="toc-level-2"><a href="#section-89">9. Նարգիզը</a></li>
<li class="toc-level-2"><a href="#section-90">10. Գյուղը</a></li>
<li class="toc-level-1"><a href="#section-91">ՌԱՅՆԵՐ ՄԱՐԻԱ ՌԻԼԿԵ</a></li>
<li class="toc-level-2"><a href="#section-92">1. Չիփ-չփլախ սրտի ժեռ քարին</a></li>
<li class="toc-level-2"><a href="#section-93">2. Աշկիս լուսը մարես </a></li>
<li class="toc-level-2"><a href="#section-94">3. Բազեով որսը</a></li>
<li class="toc-level-2"><a href="#section-95">4. Վախը հանելուկայինից</a></li>
<li class="toc-level-2"><a href="#section-96">5. Աշնան օրը</a></li>
<li class="toc-level-2"><a href="#section-97">6. Զբոսանք</a></li>
<li class="toc-level-2"><a href="#section-98">7. Աբիսակը</a></li>
<li class="toc-level-2"><a href="#section-99">8. Երգերը </a></li>
<li class="toc-level-2"><a href="#section-100">9. Իմ կյանքը</a></li>
<li class="toc-level-2"><a href="#section-101">10. Գեպարդը </a></li>
<li class="toc-level-1"><a href="#section-102">ԷԴԳԱՐ ԱԼԱՆ ՊՈ</a></li>
<li class="toc-level-2"><a href="#section-103">1. Ագռավը</a></li>
<li class="toc-level-2"><a href="#section-104">2. Անաբել Լի</a></li>
<li class="toc-level-2"><a href="#section-105">3. Որդն ամենակուլ ու նվաճող</a></li>
<li class="toc-level-2"><a href="#section-106">4. Քաղաքը ծովում</a></li>
<li class="toc-level-2"><a href="#section-107">5. Էլդորադոն</a></li>
<li class="toc-level-1"><a href="#section-108">ԱԼԵՔՍԱՆԴՐ ԲԼՈԿ</a></li>
<li class="toc-level-2"><a href="#section-109">1. Կուշտերը</a></li>
<li class="toc-level-2"><a href="#section-110">2. Խիտ խոտերի մեջ լրի´վ կթաղվես</a></li>
<li class="toc-level-1"><a href="#section-111">ԶԱՆԱԶԱՆ</a></li>
<li class="toc-level-1"><a href="#section-112">Աբու-ալա- ալ-Մահարի </a></li>
<li class="toc-level-2"><a href="#section-113">1. Տասնութը բեյթ</a></li>
<li class="toc-level-1"><a href="#section-114">ՎԻԼՅԱՄ ԲԼԵՅՔ</a></li>
<li class="toc-level-2"><a href="#section-115">1. Վագր, վագր</a></li>
<li class="toc-level-2"><a href="#section-116">ՕՄԱՐ ԽԱՅԱՄ</a></li>
<li class="toc-level-2"><a href="#section-117">1-8. Քառյակներ</a></li>
<li class="toc-level-1"><a href="#section-118">ՖՈՆ ԳՅՈԹԵ, ՅՈՀԱՆ ՎՈԼՖԳԱՆԳ</a></li>
<li class="toc-level-2"><a href="#section-119">1. Էլֆերի արքան</a></li>
<li class="toc-level-1"><a href="#section-120">ՋՈՆ ՄԻԼԹՈՆ</a></li>
<li class="toc-level-2"><a href="#section-121">1. Կուրությունն Իրա </a></li>
<li class="toc-level-1"><a href="#section-122">ԱԼԵՔՍԱՆԴՐ ՊՈՒՇԿԻՆ</a></li>
<li class="toc-level-2"><a href="#section-123">1. Անտեր մի´ թող, իմ թալիսման</a></li>
<li class="toc-level-1"><a href="#section-124">ՎԱՌԼԱՄ ՇԱԼԱՄՈՎ</a></li>
<li class="toc-level-2"><a href="#section-125">1. Աքսոր</a></li>
<li class="toc-level-1"><a href="#section-126">ՅՈՒՐԻ ՇԵՒՉՈՒԿ</a></li>
<li class="toc-level-2"><a href="#section-127">1. Ամպե´րն էին լողում</a></li>
<li class="toc-level-1"><a href="#section-128">ԼԵՈՆԱՐԴ ՔՈՀԵՆ</a></li>
<li class="toc-level-2"><a href="#section-129">1. Պար արի հետս ու դադար չտաս</a></li>
<li class="toc-level-1"><a href="#section-130">ՋՈԱՆ ԲԱՅԵՑԻ ԵՐԳԸ</a></li>
<li class="toc-level-2"><a href="#section-131">1. Վայ լելելե, Վայ լելելե</a></li>
<li class="toc-level-1"><a href="#section-132">ՍԱՌԱ ԹԻԶԴԵՅԼ</a></li>
<li class="toc-level-2"><a href="#section-133">1. Պատերազմի վախտը</a></li>
<li class="toc-level-1"><a href="#section-134">ՋԱԼԱԼԱԴԴԻՆ ՌՈՒՄԻ </a></li>
<li class="toc-level-2"><a href="#section-135">1. Իրեք թիթեռ</a></li>
<li class="toc-level-1"><a href="#section-136">ՖՐԱՆՍՈՒԱ ՎԻՅՈՆ</a></li>
<li class="toc-level-2"><a href="#section-137">1. Հենց առվին թեքված` մեռնում եմ ծարավ</a></li>
<li class="toc-level-2"><a href="#section-138"> 2. «Մեծ կտակ»-ից</a></li>
<li class="toc-level-1"><a href="#section-139">ՀԵՐՄԱՆ ՀԵՍՍԵ</a></li>
<li class="toc-level-2"><a href="#section-140">1. Գանգատ </a></li>
<li class="toc-level-1"><a href="#section-141">ՋՈՐՋ ՀԵՐԲԵՐԹ</a></li>
<li class="toc-level-2"><a href="#section-142">1. Արարմունքը մարդկային</a></li>
<li class="toc-level-1"><a href="#section-143">ՀԵՆՐԻ ՎԱՁՎՈՐԴ ԼՈՆԳՖԵԼՈ</a></li>
<li class="toc-level-2"><a href="#section-144">1. Նետն ու երգը</a></li>
<li class="toc-level-1"><a href="#section-145">Գիրք 2-րդ</a></li>
<li class="toc-level-1"><a href="#section-146">ՉՊՈԵԶԻԱ</a></li>
<li class="toc-level-1"><a href="#section-147">ԷԶՐԱ ՓԱՈՒՆԴ</a></li>
<li class="toc-level-2"><a href="#section-148">1. Պայման</a></li>
<li class="toc-level-2"><a href="#section-149">2. Մի աղջիկ</a></li>
<li class="toc-level-1"><a href="#section-150">ՎԻԼՅԱՄ ԿԱՌԼՈՍ ՎԻԼՅԱՄԶ</a></li>
<li class="toc-level-2"><a href="#section-151">1. Կարմիր Ձեռնասայլակը</a></li>
<li class="toc-level-2"><a href="#section-152">2. Ստվերը</a></li>
<li class="toc-level-2"><a href="#section-153">3. Էրկու ծորակ</a></li>
<li class="toc-level-2"><a href="#section-154">4. Մի ընգերոջս, մի քանի տիկնոջ առիթով</a></li>
<li class="toc-level-2"><a href="#section-155">5. Գարնանային փոթորիկը</a></li>
<li class="toc-level-2"><a href="#section-156">6. Հինգշաբթի</a></li>
<li class="toc-level-2"><a href="#section-157">7. Ասեմ, է´լի</a></li>
<li class="toc-level-1"><a href="#section-158">ԹՈՄԱՍ ՍՏԻՐՌՆ ԷԼԻՈԹ</a></li>
<li class="toc-level-2"><a href="#section-159">1. Փուչ մարդիկ   </a></li>
</ul>
</div><p>ՀՏԴ</p><p>ԳՄԴ</p><p><strong>Գիշերվանն ախր վաղո´ւց եմ սովոր</strong> / Մերուժան Հարութունյան. – Եր.: Edit Print, 2024, 168 էջ</p><p>Այս գիրքը հասցեատերը արտասահմանյան պոեզիայով հետաքրքրվողներն են: </p><p>Գիրքն ընդգրկում է – Է. Ա. Պոյի, Ս. Եսենինի, Մ. Լերմոնտովի, Ռ. Բյորնզի, Ռ. Ֆրոստի, Բ. Պաստեռնակի, Դ. Թոմասի, Օ. Մանդելշտամի, Ի. Բրոդ­սկու, Վ. Էմ(փ)սոնի, Թ. Հարդիի, Վ. Բ. Եյցի, Դ. Հ. Լոուրենսի, Ֆ. Գ. Լորկայի, Ռ. Մ. Ռիլկեի, Վ. Բլեյքի, Յ. Վ. Գյո­թեի, Ջ. Միլթոնի, Ա. Պուշկինի, Ա. Բլոկի, Վ. Շալամովի, Յ. Շև­չու­կի, Ս. Թիզդեյլի, Լ. Քոհենի, Ֆ. Վիյոնի, Հ. Հեսսեի, Է. Փաունդի, Վ. Կ. Վիլյամզի ու Թ. Ս. Էլիոթի ու այլոց մի քանի ոտանավորի հայերեն թարգմանու­թյուն­նե­րը, փոխադրությունները ու, երբեմն էլ, նմանակումները:</p><p>This book, <strong><em>I Am Acquanted with the Night</em></strong>, is addressed to those Armeninans interested in foreign poetry. It contains author’s Armenian trans­lations and – sometimes – versions of some poems by: E. A. Po, S. Yesenin, M. Lermontov, R. Burns, R. Frost, B. Pasternak, D. Thomas, O. Mandelshtam, I. Brodski, W. Empson, T. Hardy, W. B. Yeats, D. H. Lowrence, F. G. Lorca, R. M. Rilke, W. Blake, J. W. Geothe, J. Milton, A. Pushkin, A. Block, V. Shalamov, Y. Shevtchuk, S. Teasdale, L. Cohen, F. Villon, H. Hesse, E. Pound, W. C. Williams, T. S. Eliot and a few others.</p><p>ISBN </p><p>© Հարությունյան Մերուժան, 2024</p><p>Բոլոր իրավունքները պահպանված են: Առանց հեղինակային իրավունքի տիրոջ օրինա­կան գրա­վոր թույլա­տրու­թյան՝ ոչ ոքի իրավունք չի տր­վում շահույթ ձեռք բե­րելու նպատա­կով որևէ տեխ­նի­կական կամ էլեկտրո­նա­յին միջոցով վերարտա­դրե­լու, թարգմանելու, մուլ­տի­պլի­կացիայի վե­րա­ծե­լու, ապրանքանիշ դարձնելու, ըն­­թեր­­ցելու ռադիոյով ու հե­ռա­­ցույ­ցով` այս հրատարա­կու­թյան և ոչ մի մասը: </p><p>ՄԵՐՈՒԺԱՆ ՀԱՐՈՒԹՅՈՒՆՅԱՆ</p><p><strong>ԳԻՇԵՐՎԱՆՆ ԱԽՐ </strong></p><p><strong>ՎԱՂՈ´ՒՑ ԵՄ ՍՈՎՈՐ</strong></p><p>ԷԴԻԹ ՊՐԻՆՏ </p><p>ԵՐԵՒԱՆ, 2024</p><p> </p><p>ՎԵՐՆԱԳՐԵՐԻ ՑԱՆԿԸ</p><p><a href="#_Toc172920081">ՆԱԽԱԲԱՆԻ ՓՈԽԱՐԵՆ	9</a></p><p><a href="#_Toc172920082">ՄԻ ԵՐԿՈՒ ԽՈՐՀՈՒՐԴ ՄԵՐ … ՄԱՄՈՒԼԻՆ	9</a></p><p><a href="#_Toc172920083">ԷՐԿՈՒ ԽՈՍՔ	10</a></p><p><a href="#_Toc172920084">Գիրք 1-ին	11</a></p><p><a href="#_Toc172920085">ԳԻՇԵՐՎԱՆԸ ՎԱՂՈ´ՒՑ ԵՄ ՍՈՎՈՐ	11</a></p><p><a href="#_Toc172920086">ՍԵՐԳԵՅ ԵՍԵՆԻՆ	12</a></p><p><a href="#_Toc172920087">1. Լավ գիտեմ էս գորշ աթարի շարը	12</a></p><p><a href="#_Toc172920088">2. Սահադին միշտ, քու ասելով	14</a></p><p><a href="#_Toc172920089">3. Ջրհեղեղի ծուխն անծիր	15</a></p><p><a href="#_Toc172920090">4. Երգ շան մասին	16</a></p><p><a href="#_Toc172920091">5. Կովը	17</a></p><p><a href="#_Toc172920092">6. Շահանե, իմ քա´ղցր Շահանե	18</a></p><p><a href="#_Toc172920093">7. Ամենուր քար ու տատասկ	19</a></p><p><a href="#_Toc172920094">8. Վաղն ձեն կտաս ադամամթին	20</a></p><p><a href="#_Toc172920095">Մ. ՅՈՒ. ԼԵՐՄՈՆՏՈՎ	21</a></p><p><a href="#_Toc172920096">1. Աղքատը	21</a></p><p><a href="#_Toc172920097">2. Երեք արմավենին	22</a></p><p><a href="#_Toc172920098">3.  Դևը	24</a></p><p><a href="#_Toc172920099">ՌՈԲԵՐԹ ԲԸՐՆԶ (R. BURNS)	26</a></p><p><a href="#_Toc172920100">1. Կարմի˜ր, կարմի´ր վարդը	26</a></p><p><a href="#_Toc172920101">2. Սիրտըս բարձր սարերն ա	27</a></p><p><a href="#_Toc172920102">ՌՈԲԵՐԹ ՖՌՈՍՏ	28</a></p><p><a href="#_Toc172920103">1. Գիշերվանն ախր վաղուց եմ սովոր	28</a></p><p><a href="#_Toc172920104">2. Դագաղիս մեջ	29</a></p><p><a href="#_Toc172920105">3. Արոտը	30</a></p><p><a href="#_Toc172920106">4. Հեռախոսը	31</a></p><p><a href="#_Toc172920107">5. Իմ էրկու ճամփեն	32</a></p><p><a href="#_Toc172920108">6. Ծերունին ու ձմեռվա գիշերը	33</a></p><p><a href="#_Toc172920109">7. Մի չնչին ծտային ոտանավոր	34</a></p><p><a href="#_Toc172920110">8. Ոսկու փշուրը	35</a></p><p><a href="#_Toc172920111">9. Անիմաստ մխիթարանք	36</a></p><p><a href="#_Toc172920112">10. Մենակ, դատարկ տան մեջը	37</a></p><p><a href="#_Toc172920113">11. Մի թարգմանական հարց	38</a></p><p><a href="#_Toc172920114">ԲՈՐԻՍ ՊԱՍՏԵՌՆԱԿ	40</a></p><p><a href="#_Toc172920115">1. Ձմռան գիշերը	40</a></p><p><a href="#_Toc172920116">2. Համլետը	41</a></p><p><a href="#_Toc172920117">3. Չարչարանաց շաբաթը	42</a></p><p><a href="#_Toc172920118">4. Եղրևանին	44</a></p><p><a href="#_Toc172920119">5. Փոթորիկ ու ժայռ	45</a></p><p><a href="#_Toc172920120">6. Նոբելյան դափնին	46</a></p><p><a href="#_Toc172920121">ԴԻԼԱՆ ԹՈՄԱՍ	47</a></p><p><a href="#_Toc172920122">1. Ու էլ մահին իշխանություն չի մնա	47</a></p><p><a href="#_Toc172920123">2. Ձարխոտի բլուրը	48</a></p><p><a href="#_Toc172920124">3. Թաղումից հետո	50</a></p><p><a href="#_Toc172920125">4. Էդ բարի գիշերը մի մտի մեղմարյուն	52</a></p><p><a href="#_Toc172920126">ՕՍԻՊ ՄԱՆԴԵԼՇՏԱՄ	53</a></p><p><a href="#_Toc172920127">1. Չե´մ էղե ժամանակակից	53</a></p><p><a href="#_Toc172920128">2. Հունվարի 1-ը, 1924	54</a></p><p><a href="#_Toc172920129">ԻՈՍԻՖ ԲՐՈԴՍԿԻ	57</a></p><p><a href="#_Toc172920130">1. 1965 թվի հունվարի 1-ը	57</a></p><p><a href="#_Toc172920131">2. Էթում եմ Սկիրոս, Լիկոմեդեսին հյուր	58</a></p><p><a href="#_Toc172920132">3. Ծննդոցի ռոմանս	60</a></p><p><a href="#_Toc172920133">4. Էլեգիա	62</a></p><p><a href="#_Toc172920134">5. Տխուր ու քնքուշ	63</a></p><p><a href="#_Toc172920135">ՎԻԼՅԱՄ ԷՄ(Փ)ՍՈՆ	64</a></p><p><a href="#_Toc172920136">1. Մրմուռ ու կսկիծ	64</a></p><p><a href="#_Toc172920137">2. Չապրած օրերը	65</a></p><p><a href="#_Toc172920138">3. Հավիտենական տանջանք	66</a></p><p><a href="#_Toc172920139">4. Վերջին ի՞նչ մնաց, ասա´	68</a></p><p><a href="#_Toc172920140">5. Հետո՞ ինչ	70</a></p><p><a href="#_Toc172920141">ԹՈՄԱՍ ՀԱՐԴԻ	71</a></p><p><a href="#_Toc172920142">1. Դրանից հետո	71</a></p><p><a href="#_Toc172920143">2. Հանուն հայրենիքի	72</a></p><p><a href="#_Toc172920144">3. Ընթացքը, ունայն ու բնականոն	74</a></p><p><a href="#_Toc172920145">4. –Ո ´վ, Սե´ր,– ասի	75</a></p><p><a href="#_Toc172920146">5. Չէ, չես սիրում	76</a></p><p><a href="#_Toc172920147">ՎԻԼՅԱՄ ԲԱԹԼԵՐ ԵՅՑ	77</a></p><p><a href="#_Toc172920148">1. Չորս պատերազմ	77</a></p><p><a href="#_Toc172920149">2. Յոթանասունիս մնաց ինը ամիս	78</a></p><p><a href="#_Toc172920150">3. Էրկու ծառը	79</a></p><p><a href="#_Toc172920151">4. Ամենաբարին	81</a></p><p><a href="#_Toc172920152">5. Քե´զ տես	82</a></p><p><a href="#_Toc172920153">ԴԵՅՎԻԴ ՀԵՐԲԵՐՏ ԼՈՈՒՐԵՆՍ	83</a></p><p><a href="#_Toc172920154">1. Մահվան նավը	83</a></p><p><a href="#_Toc172920155">2. Էրկու տարի անց	86</a></p><p><a href="#_Toc172920156">3. Բավարական օձադեղը	87</a></p><p><a href="#_Toc172920157">4. Անգլիացին էս ինչքա´ն ա ընտիր	88</a></p><p><a href="#_Toc172920158">5. Օձը	89</a></p><p><a href="#_Toc172920159">6. Ինքնախղճահարություն	92</a></p><p><a href="#_Toc172920160">7. Ամենախորը	93</a></p><p><a href="#_Toc172920161">ՖԵԴԵՐԻԿՈ ԳԱՐՍԻԱ ԼՈՐԿԱ	94</a></p><p><a href="#_Toc172920162">1. Խաչմերուկ	94</a></p><p><a href="#_Toc172920163">2. Վերջին երգը	95</a></p><p><a href="#_Toc172920164">3. Ծովի ջրի բալլադը	96</a></p><p><a href="#_Toc172920165">4. Սո´ւս կանեք	97</a></p><p><a href="#_Toc172920166">5. Վիեննական փոքր վալսը	98</a></p><p><a href="#_Toc172920167">6. Համր էրեխեն	100</a></p><p><a href="#_Toc172920168">7. Մնաք բարով	101</a></p><p><a href="#_Toc172920169">8. Շալի տակի աղջկան խեղճ	102</a></p><p><a href="#_Toc172920170">9. Նարգիզը	103</a></p><p><a href="#_Toc172920171">10. Գյուղը	104</a></p><p><a href="#_Toc172920172">ՌԱՅՆԵՐ ՄԱՐԻԱ ՌԻԼԿԵ	105</a></p><p><a href="#_Toc172920173">1. Չիփ-չփլախ սրտի ժեռ քարին	105</a></p><p><a href="#_Toc172920174">2. Աշկիս լուսը մարես	106</a></p><p><a href="#_Toc172920175">3. Բազեով որսը	107</a></p><p><a href="#_Toc172920176">4. Վախը հանելուկայինից	108</a></p><p><a href="#_Toc172920177">5. Աշնան օրը	110</a></p><p><a href="#_Toc172920178">6. Զբոսանք	111</a></p><p><a href="#_Toc172920179">7. Աբիսակը	112</a></p><p><a href="#_Toc172920180">8. Երգերը	113</a></p><p><a href="#_Toc172920181">9. Իմ կյանքը	114</a></p><p><a href="#_Toc172920182">10. Գեպարդը	115</a></p><p><a href="#_Toc172920183">ԷԴԳԱՐ ԱԼԱՆ ՊՈ	116</a></p><p><a href="#_Toc172920184">1. Ագռավը	116</a></p><p><a href="#_Toc172920185">2. Անաբել Լի	119</a></p><p><a href="#_Toc172920186">3. Որդն ամենակուլ ու նվաճող	121</a></p><p><a href="#_Toc172920187">4. Քաղաքը ծովում	123</a></p><p><a href="#_Toc172920188">5. Էլդորադոն	125</a></p><p><a href="#_Toc172920189">ԱԼԵՔՍԱՆԴՐ ԲԼՈԿ	126</a></p><p><a href="#_Toc172920190">1. Կուշտերը	126</a></p><p><a href="#_Toc172920191">2. Խիտ խոտերի մեջ լրի´վ կթաղվես	127</a></p><p><a href="#_Toc172920192">ԶԱՆԱԶԱՆ	128</a></p><p><a href="#_Toc172920193">Աբու-ալա- ալ-Մահարի	129</a></p><p><a href="#_Toc172920194">1. Տասնութը բեյթ	129</a></p><p><a href="#_Toc172920195">ՎԻԼՅԱՄ ԲԼԵՅՔ	131</a></p><p><a href="#_Toc172920196">1. Վագր, վագր	131</a></p><p><a href="#_Toc172920197">ՕՄԱՐ ԽԱՅԱՄ	132</a></p><p><a href="#_Toc172920198">1-8. Քառյակներ	132</a></p><p><a href="#_Toc172920199">ՖՈՆ ԳՅՈԹԵ, ՅՈՀԱՆ ՎՈԼՖԳԱՆԳ	134</a></p><p><a href="#_Toc172920200">1. Էլֆերի արքան	134</a></p><p><a href="#_Toc172920201">ՋՈՆ ՄԻԼԹՈՆ	135</a></p><p><a href="#_Toc172920202">1. Կուրությունն Իրա	135</a></p><p><a href="#_Toc172920203">ԱԼԵՔՍԱՆԴՐ ՊՈՒՇԿԻՆ	136</a></p><p><a href="#_Toc172920204">1. Անտեր մի´ թող, իմ թալիսման	136</a></p><p><a href="#_Toc172920205">ՎԵԼԻՄԻՐ ԽԼԵԲՆԻԿՈՎ	137</a></p><p><a href="#_Toc172920206">1. Մաշուկը ոնց որ մի քերծե էսօր	137</a></p><p><a href="#_Toc172920207">ՎԱՌԼԱՄ ՇԱԼԱՄՈՎ	138</a></p><p><a href="#_Toc172920208">1. Աքսոր	138</a></p><p><a href="#_Toc172920209">ՅՈՒՐԻ ՇԵՒՉՈՒԿ	139</a></p><p><a href="#_Toc172920210">1. Ամպե´րն էին լողում	139</a></p><p><a href="#_Toc172920211">ԼԵՈՆԱՐԴ ՔՈՀԵՆ	140</a></p><p><a href="#_Toc172920212">1. Պար արի հետս ու դադար չտաս	140</a></p><p><a href="#_Toc172920213">ՋՈԱՆ ԲԱՅԵՑԻ ԵՐԳԸ	142</a></p><p><a href="#_Toc172920214">1. Վայ լելելե, Վայ լելելե	142</a></p><p><a href="#_Toc172920215">ՍԱՌԱ ԹԻԶԴԵՅԼ	144</a></p><p><a href="#_Toc172920216">1. Պատերազմի վախտը	144</a></p><p><a href="#_Toc172920217">ՋԱԼԱԼԱԴԴԻՆ ՌՈՒՄԻ	145</a></p><p><a href="#_Toc172920218">1. Իրեք թիթեռ	145</a></p><p><a href="#_Toc172920219">ՖՐԱՆՍՈՒԱ ՎԻՅՈՆ	146</a></p><p><a href="#_Toc172920220">1. Հենց առվին թեքված` մեռնում եմ ծարավ	146</a></p><p><a href="#_Toc172920221">2. «Մեծ կտակ»-ից	147</a></p><p><a href="#_Toc172920222">ՀԵՐՄԱՆ ՀԵՍՍԵ	148</a></p><p><a href="#_Toc172920223">1. Գանգատ	148</a></p><p><a href="#_Toc172920224">ՋՈՐՋ ՀԵՐԲԵՐԹ	149</a></p><p><a href="#_Toc172920225">1. Արարմունքը մարդկային	149</a></p><p><a href="#_Toc172920226">ՀԵՆՐԻ ՎԱՁՎՈՐԴ ԼՈՆԳՖԵԼՈ	150</a></p><p><a href="#_Toc172920227">1. Նետն ու երգը	150</a></p><p><a href="#_Toc172920228">Գիրք 2-րդ	151</a></p><p><a href="#_Toc172920229">ՉՊՈԵԶԻԱ	151</a></p><p><a href="#_Toc172920230">ԷԶՐԱ ՓԱՈՒՆԴ	153</a></p><p><a href="#_Toc172920231">1. Պայման	153</a></p><p><a href="#_Toc172920232">2. Մի աղջիկ	154</a></p><p><a href="#_Toc172920233">ՎԻԼՅԱՄ ԿԱՌԼՈՍ ՎԻԼՅԱՄԶ	155</a></p><p><a href="#_Toc172920234">1. Կարմիր Ձեռնասայլակը	155</a></p><p><a href="#_Toc172920235">2. Ստվերը	156</a></p><p><a href="#_Toc172920236">3. Էրկու ծորակ	157</a></p><p><a href="#_Toc172920237">4. Մի ընգերոջս, մի քանի տիկնոջ առիթով	158</a></p><p><a href="#_Toc172920238">5. Գարնանային փոթորիկը	160</a></p><p><a href="#_Toc172920239">6. Հինգշաբթի	161</a></p><p><a href="#_Toc172920240">7. Ասեմ, է´լի	162</a></p><p><a href="#_Toc172920241">ԹՈՄԱՍ ՍՏԻՐՌՆ ԷԼԻՈԹ	163</a></p><p><a href="#_Toc172920242">1. Փուչ մարդիկ	163</a></p><h1 id="section-0"><a id="_Toc167043080"></a><a id="_Toc172920081"></a><strong>ՆԱԽԱԲԱՆԻ ՓՈԽԱՐԵՆ</strong></h1><p>Լեզվի հարցերում ես <strong>Խաչատուր Աբովյանի</strong> ու <strong>Հովհաննես Թումանայա­նի</strong> հե­տե­վորդն եմ: Համոզված եմ, որ ոչ մեկը չի վիճի, որ թե´ Աբովյանը, թե´ Թու­ման­յա­նը <strong>ար­ժա­­նի´ են</strong>, որ 20-21-րդ դարերի պոետնե­րից գոնե մեկը իրենց ջերմե­ռանդ հետևոր­դը ըլ­նի:</p><p>Ու, որպես էդ հետևորդի իրավացիությունն արդարացնող մի հիմք, ահա Թու­ման­յա­նի մի խոսքի կեսը, ինչը Թումանյանն ասել ա արդեն լրիվ հա­սուն տարիքում ու ինչը, ըստ էության, արդեն 115 տարի ա, ինչ <strong>գաղտնի են պահում հայ ժո­ղովրդից</strong>: </p><p>Թավատառ ու շեղատառն ու ձևավոր փակագծի միջիններն ի´մն են:</p><p>***</p><h3 id="section-1"><a id="_Toc131499146"></a><a id="_Toc167043081"></a><a id="_Toc172920082"></a><strong>ՄԻ ԵՐԿՈՒ ԽՈՐՀՈՒՐԴ ՄԵՐ … ՄԱՄՈՒԼԻՆ</strong></h3><p>1910 թիվ</p><p>***</p><p>«Այս մի քանի տողով ձեզ, մեր գավառներում լույս տեսնող թերթերին դիմելով {<em>պարզ ա, որ Հ. Թումանյանը դիմում ա մեր այն օրերի բոլոր-բոլոր հայ գրա­գետ­նե­րին</em>}, մեր լեզ­վի ու գրականության առողջ զարգացման համար, ձեր լուրջ ուշա­դ­րու­թյու­նը հրա­վիրում եմ հետևյալ  խորհուրդների վրա: </p><p>«<strong>Առաջինը</strong>. դուք ապրելու եք ժողովրդի մեջ, ժողովրդի համար և խոսելու եք նրա հետ: Ի՞նչ լեզվով եք խոսելու. շատ կարևոր խնդիր է: Դուք այժմ խոսում եք գրա­կան կոչ­ված լեզվով, այն լեզվով, որով խոսում են Թիֆլիսի ձեր մեծ քույրերը {<em>այս­ինքն, թեր­թերն ու ամսագրերը</em>}: </p><p>«Բայց իմացած եղեք, որ <strong>այս լեզուն</strong> {<em>այսինքն, </em><strong>գրական կոչված լեզուն</strong>} <strong>չոր ու ցա­­մաք բառերի մի տեր</strong>{<strong>վ</strong>}<strong>ողորմեա է </strong>[փխբ. անվերջ շարան է],<strong><em> </em>ան</strong>{<strong>վ</strong>}<strong>ոճ ու ան­կեն­­դան: Մի շփոթվեք </strong>{մի խաբվեք}<strong> սրա քաղքենի հավակնոտությունից ու գո­վա­­սան­քից </strong>{գլուխգովանությունից}<strong> </strong>և անտես մի´ անեք կամ վերևից մի´ նա­յեք էն գա­վառների կեն­դանի բարբառներին, որոնց մեջ դուրս եք եկել գործելու: </p><p>«<strong>Էդ բարբառներից ամեն մինը ավելի շատ ուժ ու կենդանություն ունի իր մեջ, քան մեր եղած գրական լեզուն: Սա դեռ չի կազմակերպված և չի էլ կազ­մակերպ­վե­­լու</strong>, մինչև որ մեր ժողովրդի լեզուն իր բոլոր դաշտերից, սարերից ու ձո­­րերից կեն­­դա­նի վտակներով գա միանալու սրա մեջ և բոլոր բարբառները հան­դես բերեն իրենց գան­ձերը: </p><p>«<strong>Այժմ դուք փոխանակ էս բնական ու առողջ ճանապարհով գնալու, հա­կա­ռակ կգնաք և փոխանակ ժողովրդի´ լավը մեզ տալու, մե´ր սխալներն ու դա­տարկ, ո­ղոր­մելի ֆրազները կտարածեք նրա մեջ</strong>:  </p><p>«Ես չեմ ասում զուտ բարբառով գրեցեք ձեր հոդվածները, բայց մեծ իրավունք տվեք բարբառներին, նրանց բառերին, ոճերին ու ձևերին: Իհարկե, շնորհքի բան է, թե ով ինչ­քան ու ինչպես կօգտվի էդ կենդանի աղբյուրներից, բայց ինչ էլ լինի, ավելի լավը կլինի, քան եղածը: Եվ <strong>է´ս է ավելի լավն ունենալու ուղիղ ճանապարհը</strong>»:  </p><h1 id="section-2"><a id="_Toc172920083"></a><strong>ԷՐԿՈՒ ԽՈՍՔ</strong></h1><p>Անցյալ դարի 30-ական թվերին Լենինգրադի (էսօրվա Պետերբուրգի) ու Կոռնեյ Չու­կով­սկու ղեկավարած Մոսկվայի թարգմանական դպրոցների կռիվն ավարտվեց էն բանով, որ ռուս գրող­ների ու թարգմանների մեծ մասը եզրակաց­րեց, որ թարգմանության Լենինգրադի դպրոցի որդե­գրած <strong>«ճշգրիտ թարգ­­մա­­նու­թյուն» ասվածը ա­մենասխալ թարգ­մանու­թյունն ա</strong>: </p><p>Հայ իրականությունը ոչ միայն սրա պես կռիվ չի տեսել, այլև էստեղ համոզված են, որ հայ թարգ­մանը պիտի «ճշգրիտ արտացոլի թարգմանվող բնագիրը»:</p><p>Ես մոսկովյան դպրոցի հետևորդ եմ, բայց իմ հայացքները թեր­ևս ծայ­րա­հեղ են նույնիսկ է´ս դպրոցի համար, որտեվ նախ համոզված եմ, որ կա մի­միայն <strong>փոխա­դրություն</strong> (ին­չը, վկայում են ռուսերեն <strong>пере­вод </strong>= <strong>փո­խա­դրու­թյուն</strong> բառը, ան­գ­լե­րեն <strong>trans­lation</strong> բա­ռը, ինչը նորից նշանակում է «<strong>փո­խա­­դրություն</strong>», ու գալիս է լատինե­րե­նից ու ձևափոխ տեսքով կա շատ լեզ­վում: Ու, իհար­կե, նաև սե­մա­կան «<strong>թարգմանա</strong>» բա­ռը, ինչը նորից նշանակում է «<strong>փոխա­դրու­­թյու</strong>ն»:</p><p>Փոխադրելուց էլ պիտի հիշես, որ <strong>թարգմանության գլխավոր կամ առաջնային նպատակը թարգմանության լեզվով գերազանց գրականություն ստեղծելն ա</strong>: Ուրեմն, թարգմանելուց ոչ թե պիտի «բառ առ բառ ու ճշգրիտ» փոխադրես փոխադր­վող բնա­գիրը, այլ պիտի միմիայն փո­խադրես բնագրի <strong>բուն բովանդակու­թյունն ու բանաստեղծական ձևի թար­մու­թյունն ու սի­րունությունը</strong>, որ­տեվ բանաս­տեղծության գլխավորը հենց <strong>ձե´վն ա</strong>: </p><p>Եթե թարգմանը հետևում ա էս կանոնին, ու­րեմն, ազատ կարա մնացած համարյա ամեն ին­չից մի քիչ շեղվի – շեղվի, համաձայն պոետիկ գեղեցկության սեփական ճա­շակ ու կանոնի: </p><p>Բառարաններով արած «ճշգրիտ» թարգմանությունները <strong>ա´ն­պայ­ման են ս­խալ ու ան­ըն­դու­նելի</strong>, ու դրանք ա´նպայման պտի (առանց ափսոսանքի) դեն շպրտես: Իհարկե ցանկալի ա (չնա­յած, պարտադիր չի), որ տողերի ու տողի վանկերի թվի գոնե մոտա­վոր քանակը պա­­հես, բայց <strong>բը­նա­գրի մետրիկան պահելն անհնար ա</strong>, նման դեպք հայտնի չի: Պատկե­րա­յին մանր «շեղումնե­րը» բնա­գրից (կամ թարգմանի նորաբանությունները) <strong>ան­­պայ­­ման են թույլատրելի</strong>, եթե դրանք շա­տաց­նում են փոխադրած պոե­զիայի ար­ժեքն ու չեն խաթարում բուն ասելիքը:</p><p>Իմ հավատամքը հետևյալն ա. եթե քու թարգմանածը (գոնե քու կարծիքով) հայ պոե­զիա­յի գերազանց նմուշը չի, <strong>դեն քից</strong>, ինչքան էլ որ էտի «ճշգրիտ» թվա: Թարգ­մա­նու­թյու­նը պիտի ոչ թե «ճշգրիտ» ըլնի իրա բառացիությամբ, ինչն <strong>անհնար ա</strong>, այլ պիտի «ճշգրիտ» ըլ­նի իրա <strong>«ոգու» ու մա­նա­վանդ ձևի թարմությամբ ու սիրունության անսովորությամբ</strong>: Խի՞: Որտեվ թարգ­մա­նու­թյունն է´լ ա դառնում հայ գրականություն, իսկ <strong>սրա անպետքը ուղղակի վնասակար ա</strong>:</p><p>Սրա համար էլ երբեմն էնքա´ն եմ հեռանում բնագրի պատկերներից, որ թերևս իրա­վունք ու­նեմ թարգմանածս համարեմ ի´մ ոտանավորը: Բայց, իմը համարելու փոխա­րեն, ոտանավորի տա­­կը գրում եմ  «էսինչի պես» (սրա տիպական օրինակն էս գրքի հենց առաջին ոտանավորն ա, ին­չի տների թիվը բնագրի տտների թվից մեկով ավել ա, չհաշված մնացած փոփոխությունները): </p><p>Համոզված եմ, որ <strong>պարտադի´ր ա</strong>, որ թարգմանը գերազանց պոետ ըլնի, ու էս պոետ-թարգ­մանն ա´նպայման ա իրա թարգմանածի <strong>հեղինակը</strong>: Օրինակ, եթե թարգ­մանը Եսենինի մի ոտա­նավորն ա թարգմանում, ուրեմն, հենց <strong>թարգ­մա´նն ա էս ոտանավորի հեղինակը, ու էդ ոտա­նավորը հենց թարգմա´նն ա գրել, ի­հար­կե, Եսենինի «խորհուրդներով ու առաջարկած թե­մա­յով»</strong>:</p><p>Ցավոք, եթե թարգմանի գրածը գերազանց ա, էս գերազանցությունը վերագր­վում ա <strong>մի­միայն</strong> (օրինակ) Եսենինին, ու ոչ թե թարգմանին: Իսկ եթե թարգմանի գրածը ան­հաջող ա, էս անհաջո­ղությունը վերագրվում ա <strong>միմիայն</strong> թարգմանին: </p><p>Թե ինչքան են իմ էս թարգմանություն-փոխադրությունները բավարարում ասածս պայման­նե­րին, կա­րա որոշի միմիայն ընթերցողը: Իմիջիայլոց, իմ էս թարգմանությունների զգալի մասը ուրիշ պոետներն էլ են թարգմանել: Ու­րեմն, ընթերցողը սրանք այլ թարգմանությունների հետ համեմատելու հնարը ունի´:</p><p>Մերուժան Հարությունյան, 15.07.2024</p><h1 id="section-3"><a id="_Toc172920084"></a><strong>Գիրք 1-ին </strong></h1><h1 id="section-4"><a id="_Toc172920085"></a><strong>ԳԻՇԵՐՎԱՆԸ ՎԱՂՈ´ՒՑ ԵՄ ՍՈՎՈՐ</strong></h1><p>***</p><p>Էս գրքում չկա իմ թարգմանած էն մի քանի ոտանավորը, որ ժամանակին հրա­տարակել եմ մամուլում ու նաև իմ թարգմանած կամ նմանակած մանկա­կան ոտա­նավոր­ները – մա­նա­­վանդ լի­մե­րիկներս ու մանկական կա­տակներս, որոնք, հույս ու­նեմ, որ ու­րիշ գրքով կհրատարակեմ:</p><p>Չկան նաև մի քանի ոտանավորի բնագրային վերնագրերը, ինչպես նաև մի քա­նի թարգ­մանու­թյան թվականները (մեծ մասամբ, մինչև 2000-ականները թարգ­­մա­նածները), ինչի համար ըն­թերցողը գուցե ներողա­միտ ըլնի:</p><p>Ասեմ, որ Էդգար Պոյի ու Միխայիլ Լերմոնտովի ոտանավորները թարգմա­նել եմ 1985-1989 թվերին, երբ հենց ի´նքս էի գրա­կան ոճերի հետևորդն ու թունդ ջատագովը: Հետագա­յում սրանց ոճը տեղ-տեղ մոտեցրել եմ Երևանի բար­բա­ռին:</p><h1 id="section-5"><a id="_Toc172920086"></a><strong>ՍԵՐԳԵՅ ԵՍԵՆԻՆ</strong></h1><h2 id="section-6"><a id="_Toc172920087"></a><strong>1. Լավ գիտեմ էս գորշ աթարի շարը</strong></h2><p>Эта улица мне знакома</p><p>(Եսենինի պես)</p><p>Լավ գիտեմ էս գորշ աթարի շարը,</p><p>Ու տունը ցածրիկ, մրոտ ու տափակ:</p><p>Լավ գիտեմ համ էլ լեռների պա´րը<sup>1</sup>,</p><p>Ու կապտահեռու երկի´նքն անպարփակ:</p><p>Օրերն ահավոր ու դաժա´ն էին –</p><p>Տձե˜վ, անիմա˜ստ, հողմածե˜ծ, անմի˜տ:</p><p>Մտքիս էլի մեր խարխուլ գյո´ւղն ա հին,</p><p>Ու մանկությո´ւնս – խև ու միամիտ:</p><p>Փառքի չեմ ձգտե, ոչ էլ դադարի,</p><p>Փո´ւչ բան ա փառքը, արդեն լա´վ գիտեմ:</p><p>Բայց հոգիս հմի ուր էլ թափառի,</p><p>Հա էլ մեր տո´ւնն ա գալի աշկիս դեմ:</p><p>Տենում եմ այգին մեր լուսաշաղախ,</p><p>Հուլիսն ա հանդարտ հենվե տանձենուն,</p><p>Երկինքն էլ կապուտ, հստակ ու խաղաղ,</p><p>Ու հողե ճամփով մարդ չի անց կենում:</p><p>Ու բարդիները օդում տաճարված,</p><p>Ուր հավք ու միջատ, կանանչ խորանում,</p><p>Աղերս-աղոթք են կանչում առ աստված,</p><p>Արևն էլ ճամփի մեջքն ա խարանում:</p><p>Ո˜նց էի սիրում տունն էդ կավածեփ,</p><p>Քարե ճակատը, ահեղ ու մռայլ,</p><p>Հողե կտուրի դեզերը սեպ-սեպ, </p><p>Կավե թոնըրի սև ծուխը շռայլ:</p><p>Թոնրի երախը, շուրթերը մրոտ,</p><p>Ու գռմռոցը, ոնց որ մի հին սուգ,</p><p>Ասես էդ կավե փորը մի կարոտ –</p><p>Մի ցա´վ էր լալի – արուն ու արցունք:</p><p>Գուցե տենում էր էն որբ երկրի</p><p>Չքնաղ էրազը – ծաղկուն օրերի,</p><p>Գուցե – ձըները Մարութա սարի,</p><p>Ու գերի ընգած գիրը քարերի:</p><p>Ա´խ, ես է´լ գիդեմ տեղերն էդ հեռու,</p><p>Էրազիս ընդե շա˜տ եմ թափառե:</p><p>Էսօր կուզեի տենամ մեր առուն,</p><p>Գնացքս թեքեմ – ու հետ դառնամ տուն:</p><p>Մարել են, ափսո´ս, հուշերս ցողոտ,</p><p>Էրա´զ են դառե, կապուտ ու վճիտ:</p><p>Խաղաղությո´ւն քեզ, դեղնամազ ծղոտ,</p><p>Խաղաղությո´ւն քեզ, կավածեփ խրճիթ:</p><p>–––––</p><p><sup>1</sup> պարը<em> – Էս բառը նշանակում ա համ էլ «շրջան»:</em></p><h2 id="section-7"><a id="_Toc172920088"></a><strong>2. Սահադին միշտ, քու ասելով</strong></h2><p>Ты сказала, что Саади</p><p>Սահադին միշտ, քու ասելով,</p><p>Մենակ կո´ւրծքն էր համբուրում…</p><p>Կսովորեմ ե´ս էլ մի օր,</p><p>Խի՞ չես մի քիչ համբերում: </p><p>Ու ասում ես, որ Ղուրանում</p><p>Տո´ղ կա. «Վրե´ժ ոսոխին»,</p><p>Ապրել եմ միշտ Ըռյազանում<sup>1</sup>,</p><p>Անծանո´թ եմ էդ տողին:</p><p>Քու երգելով – Եփրատն անցար – </p><p>Վարդ-վարդ փերի կա պես-պես…</p><p>Թե որ մի օր հարըստացա –</p><p>Ուրի´շ գազել կասեմ քեզ:</p><p>Կքաղեի վարդերն էդ սաղ,	</p><p>Որտեվ մի´ դարդ ունեմ ես,</p><p>Որ թե ման գան աշխարհն արար –</p><p>Միա´կն ըլնի Շահանես:</p><p>Ու մի տանջի քու խրատով, </p><p>Ես խրատ չեմ համբերում,</p><p>Թե որ երգիչ եմ արմատով –</p><p>Երգչի´ պես եմ համբուրում:</p><p>–––––</p><p><sup>1 </sup><em>Հայերենի «ռ»-ով սկսվող բառերը փոխառություն են, սրա համար էլ էս բառերն իրենց հավելում են «ը» ձայնավորը, որ հեշտ արտասանվեն (նույնը ճիշտ է նաև «ր»-ով սկսվող բառերի առումով):</em></p><h2 id="section-8"><a id="_Toc172920089"></a><strong>3. Ջրհեղեղի ծուխն անծիր			</strong></h2><p> Дымом половодье</p><p>Ջրհեղեղի ծուխն անծիր –</p><p>Մերվել ա հողին:</p><p>Բաց ա թողե լուսինն իր</p><p>Սանձերը դեղին:</p><p>Նավակովըս ամենուր –</p><p>Լռվում եմ տափին:</p><p>Մատուռվել ա դեղնահուր</p><p>Խոտի դեզն ափին:</p><p>Կռնչոցով միալար,</p><p>Անծպտուն ճահճում,</p><p>Խլահավն ա անդադար</p><p>Աղոթքի կանչում:</p><p>Կեչիները նրբաթև – </p><p>Խավա´ր են հագնում:</p><p>Բախտիդ համար աղոթեմ –</p><p>Անձե´ն ու թաքուն:</p><h2 id="section-9"><a id="_Toc172920090"></a><strong>4. Երգ շան մասին</strong></h2><p>Песнь о собаке</p><p>Առավոտը, աշորայի մարագում,</p><p>Ուր ճիլոպն էր շողշողում,</p><p>Շունը յոթ հատ – քոթոթ ծնեց շիկավուն,</p><p>Յոթ քոռ ու թաց, փոքրիկ շուն:</p><p>Ու սաղ օրը մեր´ն էր դրանց գուրգուրում –</p><p>Լպստում էր ու սանրում:</p><p>Բարակ ձունն էլ (էդ շնային սնարում)</p><p>Ջուր էր դառնում ու ծորում:</p><p>Իրիկունը, երբ հավերն են սո˜ւս թառում –</p><p>Դեմքով խոժոռ ու մռայլ </p><p>Տանտերն էկավ ու մշուշոտ խավարում		</p><p>Սաղի´ն տարավ ծանրաքայլ:</p><p>Ու խեղճ մերը հետևում էր սողսողուն</p><p>Ճամփով իր խեղճ ձագերին…</p><p>Էնքան երկա˜ր, շա˜տ երկար էր դողդողում</p><p>Մակերեսը պաղ ջրի…</p><p>Երբ տունդարձին լպստում էր քրտընքի</p><p>Կաթիլները կողերից,</p><p>Շանը թվաց, թե լուսնակը երկնքի –</p><p>Մեկն ա իրա ձագերից:</p><p>Վնգստալով շունն էր նայում բարձունքի</p><p>Աստըղներին վառվռուն,</p><p>Ու թե ոնց ա երկյեղջուրը լուսնակի –</p><p>Կամաց-կամաց մարմրում:</p><p>Ու ճի´շտ ոնց որ հաց մուրացող մի աղքատ</p><p>Քա´ր ըստանա հացի տեղ<sup>1</sup>,</p><p>Շունը լացավ, ու արցունքները հատ-հատ</p><p>Սառուց դառան աստղաձև:</p><p>–––––</p><p><sup>1 </sup><em>Տես Լերմոնտովի «Աղքատը» ոտանավորը:</em></p><h2 id="section-10"><a id="_Toc172920091"></a><strong>5. Կովը</strong></h2><p>Корова</p><p>Պոզերին – օղերն օրերի.	</p><p>Պառաված ու անատամ:</p><p>Ինչքա˜ն են տվե կողերին,</p><p>Ինչքան է´լ հլը կտան: </p><p>Վրեն սև´...սարսուռ ա գալի: </p><p>Մկներն են խաղում շեմքին: </p><p>Անբախտ ու մինուճար բալի</p><p>Անմեղ աչքերն են մտքին:</p><p>Արևն ա´յ, ըտե´նց են մորթում –	 </p><p>Կացինը իջավ բաշին:</p><p>Քամի´ն ա քաշքշում որդու</p><p>Ցից հանած ու չալ կաշին:</p><p>Նույն բախտն էլ իրա´ն կհասնի: </p><p>Աչքերն արևի շողին –</p><p>Կկապեն ու կտան կացնին –</p><p>Ցից հանած որդու կողին:</p><p>Մորմոքո˜ւն, նիհա˜ր, գալարուն</p><p>Պոզերը կմեխվեն գետնին.</p><p>Էրազին – ծաղկազարդ գարուն    </p><p>Ու անծե˜ր մարգագետին…</p><h2 id="section-11"><a id="_Toc172920092"></a><strong>6. Շահանե, իմ քա´ղցր Շահանե</strong></h2><p>Шаганэ ты моя, Шаганэ</p><p>Շահանե, իմ քա´ղցր Շահանե,</p><p>Սիբիրից եմ երեվի, թե ընչի –</p><p>Բայց ուզես –կասե´մ քեզ մեր կեչին,</p><p>Ու վուշի ծովերը, Շահանե,</p><p>Շահանե´, իմ քա´ղցր Շահանե:</p><p>Սիբիրից եմ երևի, թե ընչի – </p><p>Մեր լուսնին – ձեր 10-ն է´լ չի սազի, </p><p>Թե դրախտ է´լ ա դաշտը Շիրազի –</p><p>Մերոնցից, մե´կ ա, լավը չի –</p><p>Սիբիրի´ց եմ երևի, թե ընչի:</p><p>Ու ուզես – կասե´մ քեզ մեր կեչին: </p><p>Մազերս – վո´ւշն ա մեր արտերի,</p><p>Ուզո՞ւմ ես – խառնի ու օլորի,</p><p>Ցավա էլ, կասեմ – վեջըս չի:</p><p>Թե ուզես – կասե´մ քեզ մեր կեչին:</p><p>Ու վուշի ծովերն ու մեր կեչին </p><p>Իմ գանգուր մազերից իմացի.</p><p>Թե կուզես – հա ձեռ առ դու ընձի,</p><p>Մենակ թե – մրմուռըս չհիշի</p><p>Մեր վուշի ծովերն ու մեր կեչին:</p><p>Շահանե, իմ քա´ղցր Շահանե, </p><p>Սիբիրում մե´կն էլ կա հենց քու պես,</p><p>Որ հմի կարող ա հենց ընենց</p><p>Ընձի´ ա հիշում, Շահանե,</p><p>Շահանե, իմ քա´ղցր Շահանե:</p><h2 id="section-12"><a id="_Toc172920093"></a><strong>7. Ամենուր քար ու տատասկ</strong></h2><p>Топи да болота</p><p>(Եսենինի պես<sup>1</sup>)</p><p>Ամենուր քար ու տատասկ –</p><p>Երկինք կապուտակ:</p><p>Օրորվում ա թուփ ու հասկ –</p><p>Բորբ արևի տակ:</p><p>Ծկլթում ա արորը –</p><p>Արտերի միջին:	</p><p>Էրազում ա սարվորը –</p><p>Հարսների կանչին:</p><p>Դաշտում, ճռնչոցով,</p><p>Սե´լն ա քարշ գալի:</p><p>Ե´զն ա փռնչոցով –</p><p>Թուքը շաղ տալի:</p><p>Ճըղակոտոր ուռենի –</p><p>Թախծոտ ու տրտում:	</p><p>Ա´խ, երկի´ր իմ հայրենի,</p><p>Ո˜նց եմ կարոտում:</p><p>–––––</p><p><sup>1</sup> էս ոտանավորի պատկերներն էնքա´ն են հեռու ռուսերենի պատկերներից, որ թերևս լրիվ իրավունք ունեի (կամ ունեմ) էսի իմը համարելու ու Եսենինին բոլորովինչհիշատակելու:</p><h2 id="section-13"><a id="_Toc172920094"></a><strong>8. Վաղը ձեն կտաս ադամամթին</strong></h2><p>Разбуди меня завтра рано </p><p>Վաղը ձեն կտաս ադամամթին,</p><p>Իմ բարի´ նանի, իմ բարի´,</p><p>Հանդիպելու ա որտեվ քու որդին –</p><p>Մի թա´նգ ու անվանի հյուրի:</p><p>Ճամփյեզրի անտեր գերեզմանի մոտ</p><p>Հետքե´րն էին իրա կառքի: </p><p>Ու գալարում էր հո´վն էս առավոտ</p><p>Ոսկե ծի´րն օրորուն հետքի:</p><p>Հյուրըս կսուրա ադամամթին,	</p><p>Ձեռով լուսնաձև գլխարկը պահած, </p><p>Ճամփին էլ – կառքի ամեհի ալ ձին –</p><p>Թափ կտա բաշն ու պո´չը ոլորած:</p><p>Վաղը ձեն կտաս ադամամթին,</p><p>Ու տան ճրագն էլ – թո վա´ռ մնա.</p><p>Ախր ասում են – շուտով քու որդին</p><p>Ռուս անվանի պոե´տ կդառնա:</p><p>Կձոնեմ երգերըս մեր վաղվա հյուրին,	</p><p>Մեր կեչուն, մեր շանն ու քու ձեռներին, </p><p>Ու կաթն էլ քու էդ շեկլիկ կովերի –</p><p>Կցողվի իմ սա´ղ, իմ սա´ղ երգերին:</p><h1 id="section-14"><a id="_Toc172920095"></a><strong>Մ. ՅՈՒ. ԼԵՐՄՈՆՏՈՎ</strong></h1><h2 id="section-15"><a id="_Toc164074987"></a><a id="_Toc172920096"></a><strong>1. Աղքատը</strong></h2><p>Нищий</p><p>Մուրացկանը, շեմին վանքի,</p><p>Մի կտոր հաց էր մուրում:</p><p>Ցնցոտի ու քուրձ էր հագին,</p><p>Դեմքը` գունատ, անարուն:</p><p>Ձեռը պարզեց, մեկին խնդրեց –</p><p>Տեսքը – տառապանք անվերջ:</p><p>Բայց էդ մեկը մի քար դրեց</p><p>Խեղճի դողդոջ ափի մեջ:</p><p>Ես էլ քեզնից սե´ր ուզեցի,</p><p>Աղաչանքով ու հուսով:</p><p>Աղաչանքս չլսեցիր,</p><p>Կյանքս դարձրիր հուսո սով:</p><h2 id="section-16"><a id="_Toc172920097"></a><strong>2. Երեք արմավենին </strong></h2><p>Три пальмы</p><p>Արաբական արևախանձ տափաստանում հնամենի –</p><p>Լուռ կանգնած էր երեք հպարտ ու բարձրաբերձ արմավենի:</p><p>Ու մի աղբյուր, ծառերի տակ, տոթ արևից պատըսպարված</p><p>Սեգ ծառերի կանաչներով, թուփ ու ծաղկով թունդ ըշպարված,</p><p>Պահված թափառ ավազներից, ալիք-ալիք կոհակվելով,</p><p>Գլորվում էր անհոգ, անդարդ, ուրախ-ուրախ օղակվելով:</p><p>Էսպես դանդաղ ու անաղմուկ անցավ բազում տարի ու օր,</p><p>Սակայն ոչ մի օտարական, ոչ մի թափառ, հեգ ուխտավոր</p><p>Տապից խանձված իր գլուխը դեռ չէր թեքել պաղպաջ ջրին,</p><p>Սաղարթախիտ կանանչի տակ շուրթ չէր դիպել պաղ աղբրին,</p><p>Երբ որ կիզիչ շողերի տակ, շքեղազարդ թուփ ու պսակ</p><p>Սկսեց թոշնել, լուռ ու անձայն, ու բարակեց առուն հստակ:</p><p>Էնժամ աղերս-բողոք արեց աստծուն իրեք արմավենին.</p><p>– Ասա, տենանք, թե խի՞ ես մեզ զուր արարել, ո´վ Երկնային:</p><p>Որ անօգուտ ապրենք-ծաղկե՞նք էս չորահողմ անապատում,</p><p>Տրված հեղձուկ խորշակներին, տոթին – դաժան ու անպատում,</p><p>Ու անկարող – քաղցրացնելու որևէ մի ա՞չք կարոտյալ.</p><p>Ճշմարիտ չի´ վճիռը քո, ո´վ զորավոր Տե´ր-Բարձըրյալ: </p><p>Նոր էր լռել աղերսըն էդ, երբ որ կապույտ հեռաստանում</p><p>Ոսկեդեղին ավազների սյուներն ելան, ասես սամում,</p><p>Երբ լսվեցին զանգակների ղողանջները – աններդաշնակ,</p><p>Ու հակերը օրորվեցին խայտանկար գորգերի տակ,</p><p>Իսկ ուղտերն էլ շարվեշարան, նավերի պես ալեծածան,</p><p>Դեղնահատիկ ավազները կոհակելով առաջ եկան:</p><p>Վրանները, տեղավորված բարձրաբերձ սապատներին,</p><p>Դանդաղ  ու լուռ ճոճվում էին: Ու կողերից վրանների –</p><p>Էբենոսյան նուրբ ձեռքըն էր – վրանի մի փեշը բացում,</p><p>Արանքից էլ ածըխասև աչքերի հո´ւրն էր առկայծում:</p><p>Մեկ-մեկ իրանն իր նրբակերտ – կորացնելով թամբաղեղին,</p><p>Թուխ արաբն էր խաղացընում բծանկար նժույգ իր ձին:	</p><p>Ու մերթ ընդ մերթ ծառս էր ըլնում ազնիվ նժույգն արաբական,</p><p>Ու նետահար հովազի պես ցատկ էր անում հսկայական:</p><p>Ու փեշերը արձակ շորի – ալեծածան դողում էին</p><p>Ճերմակազգեստ, թափառական քաջ բեդվինի պինդ ծնկներին,</p><p>Երբ վայրենի ճիչ-սուլոցով իր նիզակն էր նետում վերև,</p><p>Հետո վարգով սուրում հասնում, ու օդի մեջ բռնում թեթև:</p><p>Ահա աղմուկ-աղաղակով քարավանն ա ստվեր մտնում,</p><p>Զվարթախինդ սաղարթի տակ – քոչն ա կայան-դադար քթնում:</p><p>Ու պաղ ջրով լցվում են լի – սափորները հնչեղաձայն,</p><p>Իսկ ծառերը, խոնարհելով կատարները, հպա´րտ, անձա´յն,</p><p>Ողջունում են հանկարծահաս ստվերատենչ այցվորներին,</p><p>Պաղ աղբյուրն էլ, առատ-առատ, ջուր ա տալի հյուր քոչվորին:</p><p>Բայց ցերեկը հենց որ անցավ, մթընշաղին երեկոյան,</p><p>Զրընգոցով կացինն իջավ արմատներին առաձգական.</p><p>Ու անկենդան, տապալվեցին զավակները հին դարերի,</p><p>Կանաչազարդ ոստ ու ճյուղն էլ – բաժին դառավ մանուկներին:</p><p>Այնուհետև, թրատեցին դրանց հպարտ մարմինները,</p><p>Ու դրանցով մինչ առավոտ վառ պահեցին խարույկները:</p><p>Ու հենց մեգը արևմտյան կողմըն անցավ, անէացավ,</p><p>Քարավանն իր ամենօրյա երկարաձիգ ճամփին դարձավ:</p><p>Իսկ հետևում, ամուլ հողին, մոխիրն էր, գորշ ու վշտահար,</p><p>Գետնատարած շաղվել պաղ-պաղ: Տաշեղներն էլ, որպես ավար,</p><p>Արեգակը կիզեց վառեց, փոշի դարձրեց: Էդ փոշին էլ քամին վերցրեց</p><p>Ու անապատ տափաստանի չոր ավազի վրա ցրեց:</p><p>Հիմի արդեն ամենուրեք անապատ ա, վայրի ու չոր.</p><p>Ու էլ սաղարթ չի´ շնշնկում, շուրջն ավազ ա ջրատոչոր,</p><p>Ու աղբյուրն էլ Մարգարեին զուր ա զովի աղերս հղում,</p><p>Դրան ավազն ա հրաշեկ – շուրջկալ անում ու ողողում,</p><p>Կամ էլ, նստած չոր ակունքին, մռա˜յլ ցի´նը, փետրակատար,</p><p>Մենության մեջ իր ավարն ա կտցահարում – պատառ-պատառ:</p><h2 id="section-17"><a id="_Toc172920098"></a><strong>3.  Դևը</strong></h2><p>Демон</p><p>(Հատված)</p><p>I</p><p>Աքսորյալ ոգին, Դևը վշտահար, </p><p>Ճախրում էր Երկրի վրա մեղսալի,</p><p>Ու նրա առաջ, անկարգ, անբարբառ,</p><p>Հուշ օրերն էին, վեհ ու պանծալի,</p><p>Երբ որ շողում էր, անբիծ ու պայծառ,</p><p>Որպես քերովբե, լույսի օրրանում,</p><p>Երբ գիսավորը, ցոլուն ու թափառ,</p><p>Ժպտադեմ ու մեղմ ձեռով էր անում,</p><p>Երբ հավերժական մշուշի միջով,</p><p>Համակված անհագ տենչով գիտության,</p><p>Դիտում էր շողուն աստղերի քոչվոր</p><p>Քարավանների չո´ւն թափառական,</p><p>Երբ որ սիրո´ւմ էր, հավատո´ւմ, տենչո´ւմ,</p><p>Նա, առաջնե´կը ողջ արարչության,</p><p>Չարիք ու կասկած դեռ չէր ճանաչում,</p><p>Ու սին ու ունայն դարերի շղթան</p><p>Նրա խոհերը դեռ չէր մշուշում:</p><p>Հիշում էր էլի անչափ շա´տ, շա´տ բան,</p><p>Բայց ամեն ինչը, անշուշտ, չէր հիշում:</p><p>II</p><p>Սուրում էր դարը դարի հետևից,</p><p>Ասես վայրկյանին հետևեր վայրկյան,</p><p>Ու վաղուց մերժյալ – դեգերում էր միշտ</p><p>Անապատներում տիեզերական,</p><p>Ձանձրալի˜, երկա˜ր, առանց ապաստան:</p><p>Տիրակալելով Երկրին չնչին –</p><p>Չարիք էր ցանում առանց չարության.</p><p>Ու չարարարի իր սովորույթին</p><p>Հակադիր մեկին երբեք չտեսավ –</p><p>Ու վերջիվերջո տրվեց ձանձրույթին:</p><p>III</p><p>Կովկաս լեռների բարձրունքներում վես –</p><p>Ոգին էր ճախրում դրախտամերժյալ:</p><p>Կազբեկն էր շողում ադամանդի պես –</p><p>Իր ձյուն ու սառցով հավիտենական:</p><p>Սև ճեղքի նման, խորը, վիթխարի</p><p>Կիրճի հատակում, գալարաոլոր,</p><p>Դարյալն էր սողում – օրրանն օձերի:</p><p>Առյուծի նման բաշը ցնցելով,</p><p>Մռնչում էր խոլ, կատաղի ցատկում</p><p>Թերեքը հսկա, իսկ լուրթ բարձունքում,</p><p>Գազան, թե թռչուն – էդ վես լեռների</p><p>Ունկն էին դնում իրա բարբառին:</p><p>Ամպերն էլ, էկած հեռու հարավից,</p><p>Հագած շառագույն ու դեղին ոսկի,</p><p>Ուղեկցում էին Թերեքին հյուսիս.</p><p>Ժայռերն ամբոխված, խիտ-խիտ, ուս-ուսի,</p><p>Նայելով ջրի մանրիկ խաղերին,</p><p>Նինջով պարուրված, լու˜ռ, խորախորհուրդ,</p><p>Ունկն էին դնում նրա տաղերին.</p><p>Բերդերի մռայլ աշտարակներն էլ,</p><p>Մշուշի միջով, թառած ժայռերին,</p><p>Որպես վիթխարի, գոռ ժամապահներ</p><p>Լուռ հսկում էին Կովկաս դռներին:</p><p>Իսկ շուրջ բոլորը – թովիչ ու վայրի</p><p>Աշխարհն էր Աստծո: Բայց հպարտ ոգին</p><p>Ստեղծած երկրին իր Բարձրյալի</p><p>Մի հայացք  ձգեց քամահրանքով լի,</p><p>Ու իրա լեն ու խոհուն ճակատին</p><p>Չանդրադարձավ ոչինչ զգալի:</p><h1 id="section-18"><a id="_Toc172920099"></a><strong>ՌՈԲԵՐԹ ԲԸՐՆԶ (R. BURNS)</strong></h1><h2 id="section-19"><a id="_Toc172920100"></a><strong>1. Կարմի˜ր, կարմի´ր վարդը</strong></h2><p>A Red, Red Rose </p><p>Հարսըս – հենց նո´ր բացված վա´րդ ա ոնց որ,</p><p>Կարմի˜ր-կարմի´ր, լուս մայիսին,</p><p>Հարսըս ոնց որ – պաղ ախպո´ւր ա սըրսուռ,</p><p>Որ խնդո´ւմ ա մութուլուսին:</p><p>Շա´տ ես սիրուն ախըր, իմ հա´րս, իմ սե´ր, </p><p>Ու քու´նն եմ հա´ – ճամփեքն էլ ուր է´լ տանեն,</p><p>Կսիրեմ ու կսիրե´մ քեզ, իմ սեր –</p><p>Մինչև ցամքեն ծովե´րն ամեն:</p><p>Մինչև ցամքեն… ծովե´րն-ամեն-իմ-սե´ր<sup>1</sup> –	</p><p>Քարն է´լ հալվի արևի տակ,</p><p>Քո´ւնը կըլնեմ, քանի հլը, իմ սե´ր</p><p>Երգրի վրա չի´ կըդրվե – լո´ւսը սիպտակ:</p><p>Ու հլը որ – մնաս բարո´վ, միա´կ իմ սեր,</p><p>Բարո´վ մնաս, որտեվ պտի հելնեմ,</p><p>Բայց դե մե´կ ա, հե´տ եմ գալու, իմ սեր –</p><p>Թեկուզ հազզա´´ր միլյոն… դե´նը ըլնեմ:</p><p>–––––</p><p><sup>1</sup> <em>Էս «ծովե´րն-ամեն-իմ-սե´ր»-ը պտի մի բառի պես ասվի:</em></p><h2 id="section-20"><a id="_Toc172920101"></a><strong>2. Սիրտըս բարձր սարերն ա </strong></h2><p>My Heart’s in the Highlands</p><p>Սիրտըս Բա˜րձր Սարե´րն ա, սիրտըս վաղո˜ւց ըստե չի,</p><p>Սիրտըս Բա˜րձր Սարե´րն ա, մերված ցող ու կանանչին,</p><p>Օլոր-մոլոր կածանին, հե´տն ա վիթ ու այծյամի,</p><p>Սիրտըս Բա˜րձր Սարե´րն ա, ո´ր դուռն էլ որ բաց անի:</p><p>Ամենայն փա´ռք Հյուսիսին, ամենայն փա´ռք ձորերին,</p><p>Ու օրրանին ոստանիկ, ու սիգապանծ սարերին,</p><p>Ուր է´լ մարմինըս ըլնի, ո´րդե էլ որ թափառի –</p><p>Մեկ ա, Բարձր Սարերի – էրա´զն ընձի կվառի:</p><p>Սիրտըս Բարձր Սարերն ա…</p><p>Բարո˜վ մնաք, քար ու սար, հագած սիպտա˜կ, սիպտակ ձուն,</p><p>Բարո˜վ մնաք, կիրճ ու ձոր, ախպո´ւր պա˜ղ ու սըրսըռուն,</p><p>Բարո˜վ մնաք, ծերպ ու ժայռ, ամպ ու զամպի քարվան-քոչ,</p><p>Բարո˜վ մնաք, ծո´վ անտառ, ջուր ու ջրվե´ժ բարձրագոչ:</p><p>Սիրտըս Բարձր Սարե´րն ա…</p><p>Երկի´ր, քաջ ու ազատի, հուշըս հավետ տուն սարքած</p><p>Ո´վ հող ու ջուր հայրական, ցը´ ուրեմն, քիչ մնաց.</p><p>Հազար էրնեկ է´ն ժամին, որ վերջն ընձի կհանի</p><p>Մանուկ օրերիս կածանն ու – վայրե´րը հայրենի:</p><p>Սիրտըս Բա˜րձր Սարերն ա, սիրտըս վաղո˜ւց ըստե չի,</p><p>Սիրտըս Բա˜րձր Սարերն ա, մերված ցող ու կանանչին,</p><p>Օլոր-մոլոր կածանին, հե´տն ա վիթ ու այծյամի,</p><p>Սիրտըս Բա˜րձր Սարերն ա, կարոտս քա´ր կծամի:</p><p>–––––</p><p><sup>3</sup> Highlands<em> - Բարձր Սարեր (անգլ.): Շոտլանդիայի հյուսիսային մասի անունն ա:</em></p><h1 id="section-21"><a id="_Toc172920102"></a><strong>ՌՈԲԵՐԹ ՖՌՈՍՏ</strong></h1><h2 id="section-22"><a id="_Toc172920103"></a><strong>Գիշերվանն ախր վաղուց եմ սովոր</strong></h2><p>I Am Aqcainted with the Night </p><p>(Ռոբերտ Ֆռոստի պես) </p><p>Գիշերվանն ախր վաղո´ւց եմ սովոր:</p><p>Ջուրն է´լ եմ ընգե, ու հելել եմ դուս,</p><p>Լուսից մտել եմ խավարն անսովոր,</p><p>Ճչալուց հետո մնացել եմ սուս,</p><p>Սուգ արե, հետո դառե բախտավոր,</p><p>Հետո էլ, նորից, անտեր ու անհույս:</p><p>Հարուստ չեմ էղե, ոչ էլ չքավոր,</p><p>Վախտի´ն եմ էկե ժամադրության,</p><p>Ոտով, կամ սելով, կամ էլ ձիավոր:</p><p>Հարգել եմ ժամն ու պահը դրության,</p><p>Ու լուսն ու մութը, ամմե´ն-ամմե´ն օր,</p><p>Ու արժանիքը մեղքի քավության:</p><p>Բայց դատարանը կյանքի փորձության –</p><p>Ասեց, որ մութը – ոչ հին ա, ոչ նոր:</p><p>Գիշերվանն ախր վաղուց եմ սովոր:  </p><p>24.11.2017</p><h2 id="section-23"><a id="_Toc172920104"></a><strong>2. Դագաղիս մեջ</strong> </h2><p>(Բայց...պըտի´ էթամ)     </p><p>Away!</p><p>Հըմի˜… էթում եմ դուս –</p><p>Անապատ երկիր:</p><p>Մազոլըս կա թեկուզ –</p><p>Ո´շ ցավ, ո´շ գրգիռ:</p><p>Ընգեր տղեքին</p><p>Թողում եմ քաղաքում –</p><p>Թո հարբեն կարգին</p><p>Ամեն իրիկուն:</p><p>Չասեք – նման եմ</p><p>Եվա-Ադամին,</p><p>Որ էն վախտ դուս արին</p><p>Այգուց Եդեմի:</p><p>Լեգենդը – մի´ յան:</p><p>Ու՞մ հետ դուս անեն,</p><p>Կամ ինձ ո՞ւր տանեն,</p><p>Ո՞ւմ կողքը դնեն:</p><p>Ու թե ըսենց չի´,</p><p>Պատասխան թո տան</p><p>Հանգե´րը երգի<sup>1</sup>:</p><p>Բայց… պտի´ էթամ:</p><p>Գոհ չէղա – ընդե յէլ</p><p>Վարկյան չե´մ մնա: </p><p>Էկա – է´ն յանն էլ</p><p>Արդեն կիմանամ:</p><p>–––––</p><p><sup>1</sup><em><sup> </sup>Ֆռոստի կինն իրանից շուտ էր մեռե:</em></p><h2 id="section-24"><a id="_Toc172920105"></a><strong>3. Արոտը</strong></h2><p>The Pasture</p><p>Էթում եմ խոտնոցի ախպուրը բացեմ:</p><p>Ջրի թուրութուփը յան կտամ,</p><p>Կնայեմ մի քիչ, ու հետո տուն կէթամ:</p><p>Երկար չեմ մնա: Դու է´լ արի:</p><p>Էթում եմ նոր ծնված հորթը բերեմ տուն:</p><p>Էնքա˜ն ա թուլ ու փոքր էտի,</p><p>Որ խեղճը, ախր, հազի´վ ա մնում ոտի:</p><p>Երկար չեմ մնա: Դու է´լ արի:</p><h2 id="section-25"><a id="_Toc172920106"></a><strong>4. Հեռախոսը</strong></h2><p>The Telephone</p><p>Էսօր, ման գալով, </p><p>Տնից մի բոլ հեռվացա,</p><p>Ու դաշտում </p><p>Մենակ բզզոցն էր մեղվի,</p><p>Ու երբ կռացա, </p><p>Որ հոտ քաշեմ չոլի վարդից,</p><p>Խոսքըդ լսա:</p><p>Չասե´ս, տենց չի: Պարզ էլ լսա,</p><p>Ոնց ես անունս տալի ու կանչում<sup>1</sup> </p><p>Ծաղկի մեջն էն քու ակուշկի գոգի:</p><p>Չե՞ս հիշում, ի´նչ ասիր:</p><p>– Առաջուց դո´ւ ասա, </p><p>Թե ես ի´նչ ասի:</p><p>Որ կռացա վարդին, </p><p>Վրի մեղվին դեն քշի</p><p>Ու կռացա,</p><p>Ու ցողունը բռնած –</p><p>Հոտ քաշի ու ընձի թվաց</p><p>Թե մի բառ լսա,</p><p>Ի՞նչ էր էէ˜,</p><p>Ոնց որ անունս տվի՞ր,</p><p>Թե՞ ասիիի˜ր… </p><p>Թե՞ ինչ-որ մեկն ասեց. «Արի´» –</p><p>Հենց որ կռացա վարդին:</p><p>– Ասած չեմ ըլնի էտի, </p><p>Բայց կարո´ղ ա մտածած ըլնեմ:</p><p>– Բա իմ ասածն ի՞նչ ա: </p><p>Սրա համար էլ էկա:</p><p>–––––</p><p><sup>1</sup><em> Ջահելները պտի իմանան, որ Ֆռոստի ասած էս հեռախոսն էն հին հեռախոսներից ա:</em></p><h2 id="section-26"><a id="_Toc172920107"></a><strong>5. Իմ էրկու ճամփեն </strong></h2><p>The Road Not Taken </p><p>Գետի եզերքին ճամփաժան էր: Էրկո´ւ կածան կար:</p><p>Ափսոս, որ մենակ չէ´ի անց կենա էդ էրկու ճամփով:</p><p>Ախր, ես ինքըս – էրկու մարդ չէ´ի: Նայեցի երկա´ր:</p><p>Առաջուց – մեկին, թե ոնց ա էսի սողում գետափով,</p><p>Հետո հեռանում, անբանուկ ու լուռ, մոլոր ու կամկար:</p><p>Մյուսը ոնց որ ընձի´ սպասեր: Հարթ էր ու անծեր –</p><p>Լրիվ տրորված: Ճամփորդ էր ուզում, անդարդ ու զվարթ:</p><p>Դրանով արդեն շա´տ մարդ էր անցե – էրեխա ու ծեր:</p><p>Վրեն քար – քիչ կար, էղածն էլ մանր, տափարակ ու հարթ –</p><p>Աշկն ասես պահած հենց ի´մ նմանին, որ գար ու անցներ:</p><p>Էրկուսն էլ ընդե պառկած էին լուռ, հանդարտ ու անթարթ –</p><p>Մոտ մի դար առաջ: էրկուսն էլ ազատ, լուռ ու անյերեր:</p><p>Ու ես միտք արի. «Մի ուրի´շ անգամ բանուկով կէթամ»:</p><p>Հետո վեկալա քիչ ճամփորդածը, որ տրորված չէր,</p><p>Կասկածելով, որ ­– էն մյուս ճամփով արդեն չե´մ էթա:</p><p>Էրա՞զ էր, երբ ես աշկ էի դրե էրկու կածանի,</p><p>Ու չգիդեի, թե ամեն մեկը ո´ւր կհասցընի:</p><p>Միտք էի անում, ոտըս ո՞ւր քցեմ, որ ըլնի խելոք:</p><p>Ի´նքս ընտրեցի հենց կուսականը, հլը պատանի:</p><p>Ճամփեքիս հսկա տարբերությունը – էն մի քայլն էր լոկ: </p><p>28.09.2017-28.09.2023</p><h2 id="section-27"><a id="_Toc172920108"></a><strong>6. Ծերունին ու ձմեռվա գիշերը </strong></h2><p>An Old Man’s Winter Night</p><p>Դրսից խավարն էր ներս նայում իրան –</p><p>Պարզըկան անշարժ, աստղերն առանձին,</p><p>Ակուշկի շուշեն անթափանց ու մութ:</p><p>Չէր թողում ձեռի վառ ճրագը թեք,</p><p>Որ ինքն էլ նայի դրսի խավարին:</p><p>Ոչ էլ տարիքն էր թողում, որ հիշի</p><p>Թե խի´ մտավ էդ – սենյակը դատարկ:</p><p>Ու հմի ընդե կայնել ա մոլոր,</p><p>Չորս յանը խլամ, անկարգ ու անտեր:</p><p>Իրա ոտների խուլ թփթփոցով</p><p>Վախցրեց տակի մառանին անշունչ,</p><p>Վախցրեց մութին, ինչն իրան հատուկ </p><p>Աղմուկը ուներ, ու ծառ ու ճղի</p><p>Ձեն ու շվոցին, որ նման չէին</p><p>Յաշիկ մեխելու խուլ թխթխկոցին:</p><p>Ու լուս էր ինքը – հենց իրա համար,</p><p>Ու էլ ոչ մեկի: Ու դարդը իրա – </p><p>Հենց ի´նքը գիդեր: </p><p>Թուլ լուսն էլ կորավ:</p><p>Նայեց լուսնակին, որ ուշ էր հելե –</p><p>Գիշերվա արև, ջարդած ու կիսատ:</p><p>Կտրի ձունը պաղ, սառցալուլեքը,</p><p>Քիվերից կախ-կախ: </p><p>Հետո քուն մտավ:</p><p>Կոճղը վառվող – բուխարու միջին</p><p>Ճըտտաց, ու ինքը շարժվեց քնի մեջ,</p><p>Շունչը հետ բերեց ու էլի քնեց:</p><p>Մենակով, մարդը, էն էլ – ծերունի, </p><p>Ոչ տուն կլցնի, ոչ էլ բակ ու գյուղ: </p><p>Բայց թե որ լցրեց, լցրածը կըլնի </p><p>Մենակ ու մենակ մութ գիշերը պաղ:</p><h2 id="section-28"><a id="_Toc172920109"></a><strong>7. Մի չնչին ծտային ոտանավոր</strong></h2><p>A Minor Bird-Poem</p><p>Առավոտ լուսից – էնքան ղուղունաց</p><p>Տատրակը ծառին, որ զահլես գնաց:</p><p>Ու ճարըս կդրած, տնից հելա դուս</p><p>Ծափ տվի, ասի, «Հերի´ք ա, դե սո´ւս»:</p><p>Երևի ե´ս եմ մի քիչ մեղավոր,</p><p>Ու ոչ թե ինքը, կամ երգը սգվոր:</p><p>Բա ո՞նց եմ ասում, «Ախր, բան չարի»,</p><p>Երբ ի´նքըս եմ ուզում, որ մի երգ – մարի´:</p><h2 id="section-29"><a id="_Toc172920110"></a><strong>8. Ոսկու փշուրը </strong></h2><p>A Peck of Gold</p><p>Քաղաքի վրա փոշի ա գալի –</p><p>Հետո ծովն էտի – սա´ղ կուլ ա տալի:</p><p>Երբ քյորփա էի, ասում էին, – Տե´ս,</p><p>Փոշու փշուր կա – ոսկո´ւց ա անտես:</p><p>Իրիկվա կարմիր արևի շողից</p><p>Ոսկի էր կախվում էդ փոշու քողից:</p><p>Ու քյորփա էի, երբ ասին թե, – Տե´ս,</p><p>Հաստա´տ, փոշի´ կա – ոսկո´ւց ա անտես:</p><p>Ըսե´նց էր կյանքը Դարբասում Ոսկե<sup>1</sup>,</p><p>Կերած խմածդ դառնում էր ոսկե: </p><p>Երբ քյորփա էի, ասում էին, – Տե´ս,</p><p>Մենակ քո´ւ ոսկու փշուրը կուտես: </p><p>15.04.2013 </p><p>–––––</p><p><sup>1</sup> Golden Gate-ը<em> (անգլ. «Ոսկե Դարպասը») Սան Ֆրանցիսկոյի նեղուցի շրջակա ափի անունն ա:</em></p><h2 id="section-30"><a id="_Toc172920111"></a><strong>9. Անիմաստ մխիթարանք</strong></h2><p><em>Some Say the World Will End in Fire </em></p><p> (Ֆռոստի պես)</p><p>Ասում են, թե </p><p>վերջը – կրա´կն ա մի օր,  </p><p>Կամ – սառո´ւցը կոսմիկական:</p><p>Իմ խելքով – լավը </p><p>տա´քն ա ահավոր, </p><p>Քան թե պարզըկան էդ եղերական:</p><p>Մեռնելու ըլնեինք կրկնակի´ անգամ,</p><p>Լավ իմանալով խասյաթը չարի,</p><p>Կասեի. «Ոչինչ, </p><p>Թե չպըտի գամ,</p><p>Սառուցն է´լ </p><p>էդքան շատ </p><p>չի չարչարի»: </p><p>27.09.2017</p><h2 id="section-31"><a id="_Toc172920112"></a><strong>10. Մենակ, դատարկ տան մեջը</strong></h2><p>(Ֆռոստի պես)</p><p>Where Had I Heard This Wind Before… </p><p>Էս քամու ոռնոցը ոնց որ</p><p>Ականջիս հասել ա մի օր:</p><p>Խի՞ հելա, համարյա տկլոր,</p><p>Ու կայնա դռան մոտ մոլոր,</p><p>Դիմացս – սար ու ձոր տոչոր:</p><p>Ամառը թռա´վ ու գնաց:</p><p>Սև ու մութ երկի´նքը մնաց:</p><p>Դռան դեմ – պարզըկա ու չոր,</p><p>Ու աշնան շշունջ անիմաց,</p><p>Ու դուռն էս, անկողպեք ու բաց:</p><p>Ձեն լսվեց, պղպեղ ու լեղի – </p><p>«Գաղտնիքդ մեկը կպեղի – </p><p>Դու է´լ ես շողքը կանթեղի»:</p><p>Կարա´յի չըլնեի անտեր:</p><p>Բայց ասեմ (գուցե – անտեղի)</p><p>Ես ու դու … մենա´կ էինք, Տե´ր: </p><p>17.04.2018</p><h2 id="section-32"><a id="_Toc172920113"></a><strong>11. Մի թարգմանական հարց</strong></h2><p>A Question</p><p>Մի անգամ ֆեյսբուքով առաջարկեցի, որ իմ պոետ ընգերները թարգմանեն Ֆը­ռոս­տի չորս տո­ղանոց մի ոտանավորը: </p><p>Ոչ մեկը մոտ չէկավ, ու հմի ես դնում եմ էդ ոտանավորն ու դրա իրեք փոխա­դրու­թյունը, որ ե´ս եմ արե: </p><p>Համոզված եմ, որ իսկական «թարգմանությունը» միայն փոխադրությունն ա: </p><p>Բնագրի հանգերն են` <strong>աբ-աբ</strong>: Վանկերի թիվն ամեն տողի մեջ 8 ա: </p><p>Պարտադիր չի, որ հայերենի վանկերի թիվը հավասար ըլնի բնագրի վանկերի թվին (ըսենց բանը հազվագյուտ ա), ու մետրիկայի կամ բովանդակության «ճըշ­գրիտ» թարգմանություն ասվածն էլ եր­բեք չի ըլնում, ու չկա´: Բայց պտի <strong>պար­տա­դիր </strong>«թարգմանվի» ոտանավորի սիրու­նու­­թյունն ու բնա­գրի ասելիքի ՁԵՒԻ «ԹԱՐ­ՄՈՒ­­ԹՅՈՒ­ՆԸ»:</p><p>Թե ինչքան եմ կարացե ասածս անեմ, թո կարդացողն ասի:</p><p>Հրես բնագիրն ու իմ արած բառացի թարգմանությունը: </p><p>Robert Frost</p><p>***</p><p><em>A voice said, Look me in the stars – Մի ձեն ասեց, քթե´ք ինձ աստղերի մեջ</em></p><p><em>And tell me truly, men of earth, – Ու անկեղծ ասեք, երկրի մարդիկ,</em></p><p><em>If all the soul-and-body scars – Արդյոք հոգու ու մարմնի էս ամեն մի սպին</em></p><p><em>Were not too much to pay for birth. – Չափից մեծ գին ա, թե չի – ծննդի համար</em></p><p>Ասեմ, որ խնդիրս շատ դժվար էր, շատ չարչարվեցի, որտեվ Ֆռոստի գրածները շատ անգամ բազ­մարժեք են: </p><p>Հրե´ս իմ թարգմանած (փոխադրած) իրեք տարբերակը:</p><p><strong>ա</strong>.</p><p>Վե´ր նայի ու ասա, մի´ մնա շվարած,</p><p>Թե էս սաղ սպին – մարմին ու ոգու,</p><p>Ո´վ դու երկրային մա´րդ արարած,</p><p>Արժեր ծնունդ ու կյանքին – գոնե մի հոգու:</p><p>(<strong><em>Սրանից պարզ չի, արժե՞ր, թե՞ չարժեր</em></strong>)</p><p><strong>բ</strong>.</p><p>Վե´ր նայի ու ասա, մի´ մնա շվարած,</p><p>Բա էս սաղ սպին – մարմին ու ոգու,</p><p>Ո´վ դու երկրային մա´րդ արարած,</p><p>Արժե՞ր ծնունդ ու կյանքին – գոնե մի հոգու:</p><p>(<strong><em>Սրանից էրեվում ա. «Բա արժե՞ր, … իհարկե` չարժե´ր»: Ենթադրվում ա, որ չար­ժե´ր</em></strong>)</p><p><strong>գ</strong>.</p><p>Վե´ր նայի ու ասա, մի´ մնա շվարած,</p><p>Բա էս սաղ սպին – մարմին ու ոգու,</p><p>Ո´վ դու երկրային մա´րդ արարած,</p><p>Չարժե՞ր ծնունդ ու կյանքին – գոնե մի հոգու:</p><p>(<strong><em>Սրանից պարզ էրեվում ա. «Բա չարժե՞ր, իհարկե, արժե´ր»: Ենթադրվում ա, որ արժե´ր</em></strong>):</p><p>Բայց, սիրելի ընթերցող, կարո՞ղ ա, էս ասածս սխալ ա, հը՞: Եսի՞մ:</p><h1 id="section-33"><a id="_Toc172920114"></a><strong>ԲՈՐԻՍ ՊԱՍՏԵՌՆԱԿ</strong></h1><h2 id="section-34"><a id="_Toc172920115"></a><strong>1. Ձմռան գիշերը</strong></h2><p>Зимняя ночь</p><p>Սրբո´ւմ էր, սրբո´´ւմ – աշխարհը արար –</p><p>Ու չէր դադարում:</p><p>Մո´մն էր մարմրում սեղանի վրա,</p><p>Մո´մն էր մարմրում:</p><p>Փարվում էր պարսը լուս փաթիլների</p><p>Շուշեքի կաշուն,</p><p>Ճրա´գն էր, ոնց որ ցեց-թիթեռներին</p><p>Իր յանը քաշում:</p><p>Սլա´ք էր – ա´ստղ – բուքը նկարում</p><p>Սառը շուշեքին:	</p><p>Սեղանի վրա մո´մն էր մարմրում –</p><p>Գուլպայի կողքին:</p><p>Լուսով հմայված գունատ պատերին</p><p>Ստվե´րն էր դաջված`</p><p>Խաչվա´ծ ձեռների, խաչվա´ծ ոտների –</p><p>Բախտերի´´ խաչված:</p><p>Գուլպա ու գոտի անձեն հարցմունքով</p><p>Ցած ընգան գետին:</p><p>Կանթեղն էր լալի մոմե արցունքով</p><p>Ու թրջում գոտին:</p><p>Ու կուլ էր էթում աշխարհը արար</p><p>Գորշ ձնամուժում:</p><p>Մոմն էր մարմրում սեղանի վրա –</p><p>Ապագան գուժում:</p><p>Քամին անկյունից բոցին էր փչում:</p><p>Հուրը հեշտանքի –</p><p>Հրեշտակի պես թևերն էր խաչում –</p><p>Հասնում երկնքին:</p><p>Սրբո´ւմ էր սրբո´ւմ – սա´ղ փետրվարը:	 </p><p>Անդադար, անդո´ւլ –</p><p>Մո´մն էր մարմրում սեղանի վրա,</p><p>Մո´մն էր մարմրում:</p><h2 id="section-35"><a id="_Toc172920116"></a><strong>2. Համլետը</strong></h2><p>Гамлет</p><p>Աղմուկը մարեց: Ու էս դատարկ բեմին,	 </p><p>Լուռ հենված դռան շրջանակին,	</p><p>Գալիքն եմ գուշակում, նոր դարի շեմին,</p><p>Ականջս – հեռու արձագանքին:</p><p>Ու բյուր հազար աշկով մառը մթության – </p><p>Բիբե´րն ա չռե իմ աշկերին:	</p><p>Թե ճար ունես, էս մի թասն է´լ փորձության</p><p>Յա´ն տար, Հա´յր Մեր – մի´ դարձրու գերի:</p><p>Լա´վն ա գաղափարդ (անշեղ ու համառ), </p><p>Համաձայն եմ համ էլ – է´ս դերին:</p><p>Բայց ուրի´շ պիես են ցույց տալի հիմա,</p><p>Էս անգամ ազատի´ ու ների:</p><p>Որոշած ա, ախր, հոսքն արարների,</p><p>Ու անխա´խտ ա վախճանը վերջի:</p><p>Մենակ եմ աշխարհում մաքսավորների:</p><p>Սաղ կյանքն ապրելը – ջրի ճամփա չի´: </p><h2 id="section-36"><a id="_Toc172920117"></a><strong>3. Չարչարանաց շաբաթը</strong></h2><p><em>На страстной</em></p><p>Հլը էնքա˜ն ա մութ ամենուր, </p><p>Էնքա˜ն ա հեռու – լուսնկան, </p><p>Աստղերն էլ թարթում ու չե´ն մարում,</p><p>Ու սաղն էլ նե´նց են հուրհրում,</p><p>Որ Աշխարհն էս աստղո´տ խավարում</p><p>Կքներ սա´ղ Զատի´կն օրորուն –</p><p>Ականջին – հանդարտ շարական:</p><p>Հլը էնքա˜ն ա մութ ամենուր, </p><p>Էնքա˜ն կա – մինչև արուսյակ, </p><p>Որ փողոցը, այգուց – բլուր,</p><p>Մեկնըվել ա հավերժալուռ,</p><p>Որ մինչև լո´ւս ու արև ու հուր –</p><p>Հլը կա մի հազարամյակ:</p><p>Հլը Աշխարհն էնքա˜ն ա անզոր, </p><p>Ու հեչ մի բա´ն չունի հագին,</p><p>Որ զանգ տա զանգերը զորավոր,</p><p>Ու ձե´ն տա հավքերի երգին:</p><p>Ու հենց Հինգշաբթուց Չարչարանաց –</p><p>Մինչ Ավագ Շաբաթը գալիք –</p><p>Ափերն էր քրքրում վարարած</p><p>Ու պղտոր գե´տը սևալիք:</p><p>Սոճիներն էլ, հանվա´ծ ու տկլոր, </p><p>Ոնց որ աղոթեն – ուս-ուսի,</p><p>Ու լուռ հավաքվեն, օրեցօր,</p><p>Չարչարանաց վրա´ Հիսուսի:</p><p>Քաղաքում էլ, ասես ժողովի </p><p>Համար շարված ու անպատիր,</p><p>Ծառերը, վրան էս թզաչափ հողի,</p><p>Լուռ նայում են վանքի պատին:</p><p>Ու սարսափ ա դրանց աշկերին: </p><p>Ու պարզ ա էդ վախը վերջին:</p><p>Տեղ ու դադար չկա մարգերին:</p><p>Խարխլվում ա կա´րգն աշխարհի –  </p><p>Բռնե ու թաղում են Արարչին:</p><p>Ու արքայական դարպասի մոտ, </p><p>Դրա կողի էրկու կեչին</p><p>Պտի յան քաշվեն վեհերոտ, </p><p>Որտեվ գալիս ա ողբացող, </p><p>Մի մեծ, մի վիթխարի թափոր, </p><p>Ձեռներին – մոմ ու սևաշոր, </p><p>Հետներն էլ – խաչվառը փրկչի...</p><p>Ու ե´րթն ա բա´կը շրջանցում –</p><p>Մայթի եզերքին առընթեր,</p><p>Ու բերում ու գավիթ ա լցնում –</p><p>Գարո´ւն ու գարնան զորությո´ւն,</p><p>Մոմ, գինի, ու նշխարքի բուրմունք,</p><p>Ու գարնան արբո´ւնք – հրաթև:</p><p>Ու մարտն ընե´նց ա էս հալոցքին </p><p>Ձյուն շաղում մուրացիկներին,</p><p>Ասես մի տապան<sup>1</sup> ներս բերին,</p><p>Ու մասունքները հանին,</p><p>Ու տվին ամբոխի´ն անկյալ:</p><p>Ու ե´րգն ա տևում մինչ արուսյակ, </p><p>Ու հեկեկալով, քայլ առ քայլ,</p><p>Մի ամայի տեղ, լամպերի տակ,</p><p>Մաշվում ու դառնում են շա´տ բարակ –</p><p>Սաղմոսագի´րք ու առաքյալ:</p><p>Հետոոո˜– կլռի´ մարդ ու հոգի, </p><p>Ու կասի´ շշունջը գարնան,</p><p>Թե. «Կհալվի´ ցուրտը մորմոքի»,</p><p>Թե. «Կհաղթե´ս մահին անհոգի –</p><p>Ճի´գ ու ջանքերով հարության»:</p><p>–––––</p><p><sup>1</sup> տապան – <em>արկղ, </em>հետագայում`<em> նավ:</em></p><h2 id="section-37"><a id="_Toc172920118"></a><strong>4. Եղրևանին</strong></h2><p>Сирень</p><p>Ասենք թե – բզզոցը մեղվանոցի,</p><p>Ու հացատո´ւն ա այգին արծաթե,</p><p>Ու խարխուլ պատերը հավանոցի,</p><p>Ու պիծակները – սև-սև ու սաթե:</p><p>Ու թողում են կեսօրին բան ու գործ,</p><p>Գալի իրար հետ ու հարևանի…</p><p>Ջահել օրերի էրա˜զ մեղվանոց,</p><p>Ծաղկած ու սիպտակ եղրևանի:</p><p>Ու սել ու եզ ա հեռվում ու ամառ,</p><p>Ու անձրևն ա անտառը չարչարում,</p><p>Ու մեկ էլ – նարո´տն ա երկնքին կամար,</p><p>Գույն ու ծաղկունքից հուլունք ա շարում:</p><p>Ու սելի շարժն ա լցնում ողողում</p><p>Երկնակամարն ու օդը զրընգուն:</p><p>Ու սողում ա երկինք ու լողում</p><p>Մոմե դղյակը մանուշակագույն:</p><p>Ու ամպ ու զամպն ա դառնում հովանի,</p><p>Ու այգում խոսք ու ճառն ա ավագի,</p><p>Թե հարկավոր ա, որ եղրևանին</p><p>Ափսեյում մնա ու լավ ցամաքի: </p><p>30.12.1989-15.12.2001 </p><h2 id="section-38"><a id="_Toc172920119"></a><strong>5. Փոթորիկ ու ժայռ</strong></h2><p>Скала и шторм</p><p>Փոթորի´կ ու ժա´յռ: Ժա´յռ ու թիկնո´ց ու ցիլո´:</p><p>Ժայռ ու Պուշկի´ն, որ հենց հմի հանդա´րտ ա կայնած,</p><p>Աչքերը խուփ, նայում ա ոչ թե ըսֆինքսի մեջի</p><p>Օտար վայրիին, ինչին դեմ էր առե հույնը էն հին –</p><p>(Առեղծին չէ, այլ նախնուն – քամիտին հարթաշուրթ)</p><p>Ու չեչոտ, արարված չեչոտ անապատի</p><p>Խորդուբորդ ու լերկ ավազուտներով –</p><p>Ու քարուքանդ – քարուքանդ ու հիվանդոտ:</p><p>Ու էլ ոչինչ: Ոչ մի բան: Փոթորի´կ ու ժա´յռ: </p><p><em>10.05.2019</em></p><h2 id="section-39"><a id="_Toc172920120"></a><strong>6. Նոբելյան դափնին</strong></h2><p>Нобелевская премия</p><p>Ոնց որ կորա´ծ եմ հավետ,</p><p>Ասես հալածված գազան,</p><p>Անտուն, անտեր, անավետ,</p><p>Շուրջս – չարիք այլազան:</p><p>Դեմս ժա´յռ ա ու անդունդ</p><p>Ճամփիս – ոչ դուռ, ոչ բալնիք:</p><p>Չկա ոչ սերմ, ոչ էլ հունդ–</p><p>Թո ինչ ըլնում ա – ըլնի:</p><p>Ո՞ւմ եմ վատություն արե:</p><p>Նե՞ռ եմ, արնոտ չարագո՞րծ:</p><p>Երգս ասել ա «բարև»,</p><p>Խոփս – անխոնջ բարեգործ:</p><p>Ու պռնկին օրհասի</p><p>Հավատում եմ, որ հաստատ –</p><p>Բարին իր խոսքը կասի,</p><p>Կցնդի չա´րքը անսաստ:</p><p><em> </em>10.06.2019</p><h1 id="section-40"><a id="_Toc172920121"></a><strong>ԴԻԼԱՆ ԹՈՄԱՍ</strong></h1><h2 id="section-41"><a id="_Toc172920122"></a><strong>1. Ու էլ մահին իշխանություն չի մնա</strong></h2><p>And Death Shall Have No Dominion</p><p>Ու էլ մահին իշխանություն չի մնա:</p><p>Մարդիկ մեռած, համ էլ մերկ – կըլնեն մեկ –</p><p>Գունատ լուսին ու ձան տակի հարադեգեր մարդու հետ:</p><p>Միս ու արուն ոսկորներից պոկոտեն, ոսկորներն էլ չքանան –</p><p>Դրանց ոտ ու արմնկի տակ աստղաբույլ կփռվի:</p><p>Ու, չնայած, հա´ գժվում են, կըլնեն մտքով հա´ արթուն,</p><p>Ու, չնայած, ծո´վն են թաղվում, ջրի էրես դո´ւս կգան,</p><p>Սիրահար է´լ չմնա, կմնա սե´րն անպայման,</p><p>Ու էլ մահին իշխանություն չի´ մնա:</p><p>Ու էլ մահին իշխանություն չի´ մնա:</p><p>Ծովի անդունդ խորքերում – երկար պառկեն –</p><p>Մտքով անմեռ կմնան:</p><p>Տանջագալար, գելոց հանած, թեկուզ ջիլն էլ կդրվի –</p><p>Չեն կոտրվի ու կմնան աննկուն:</p><p>Համ էլ կըլնի դրանց ձեռին բախտը լրիվ էրկու կես,</p><p>Ու միեղջյուրն անընդհատ – հարո´ւ կտա չարի պես,</p><p>Բայց ձեռ ու ոտ ջարդուխուրդ – հա´ կմնան անվնաս,</p><p>Ու էլ մահին իշխանություն չի´ մնա:</p><p>Ու էլ մահին իշխանություն չի´ մնա:</p><p>Ու կարող ա – ոչ ուրուրի´ ճիչ լսեն,</p><p>Ոչ է´լ – ջրի գոռ շառա´չը – առափնյա:</p><p>Ու կարող ա – վարդ ու ծաղիկ</p><p>Առաջվա պես չըմբոստանա անձրևին:</p><p>Բայց որ լրիվ գիժ ըլնեն, ըլնեն վաղուուո˜ւց մահացած –</p><p>Դիմագիծ ու հայացքով ժայթքելո´ւ են վարդերից:</p><p>Արևի սի´րտը խրվի, քանի սիրտն էդ – չի մեռե,</p><p>Ու էլ մահին իշխանություն չի´ մնա:</p><h2 id="section-42"><a id="_Toc172920123"></a><strong>2. Ձարխոտի բլուրը</strong></h2><p>Fern Hill</p><p>Երբ որ ջահել-անդարդ էի, ոնց որ դա´ղձն ա դեղձան –</p><p>Շուրջ բոլորը երգեցիկ տան, ծիրանների հովանու տակ,</p><p>Ու հովիտն էլ աստեղացան գիշերների ներքո –</p><p>Ոսկենման երգով ժա´մն էր թողնում,</p><p>Որ մագլցեմ ցնծության մե´ջ իր բիբերի...</p><p>Ու ահա, սայլերի մեջ փառաբանված,</p><p>Ոնց որ դեղձաստանի´ իշխան,</p><p>Արդեն վաղո˜ւց էրազ դառած էն օրերին,</p><p>Իմ տիրական պատվիրանով –</p><p>Ծա´ռ ու հափրուկ ու հասկ ու թուփ</p><p>Լողո´ւմ էին գետերն ի վար – քամահալած լուսի:</p><p>Ու անդարդ ու դեղձա´ն էի ու անվանի –</p><p>Սրահներում կավ թրծելու</p><p>Ու չորս կողմը բակի – երջանկալուս ու երգեցիկ,</p><p>Որտեվ տո´ւն էր ամբո´ղջ այգին,</p><p>Արևի տակ, որ ջահել ա – հենց մի´ անգամ,</p><p>Ժա´մն էր թողնում – ըլնեմ ոսկե –</p><p>Ոսկենման խնդա´մ – իր լուսածիր գթության մեջ:</p><p>Ու ես, դեղձան ու ծիրանի – որսո´րդ էի, համ էլ հովի˜վ,</p><p>Ու հորթերը ձայնո´ւմ էին – եղջրափողի´ս կանչին,</p><p>Բլուրների աղվեսները հաչո´ւմ էին – պա´րզ ու հատու,</p><p>Կիրակի էլ – ժամազա´նգն էր դանդա˜ղ թնդում</p><p>Սո´ւրբ գետերի թավալգլո´ր հունին:</p><p>Ու անընդհա´տ-արևնիբո˜ւն, հոսում էին –</p><p>Դա´շտ ու արոտ – մարդահասակ խոտի,</p><p>Ու մեղեդին ծխնելույզի, համ էլ օդը˜, սինձն ու սեզը˜,</p><p>Զեփյուռաձև ու ջրաձայն</p><p>Երգաօրոր ու հրճվագին,</p><p>Խայտաբղե´տ-խնդուն,</p><p>Ու կրա´կն էր դաղձանման:</p><p>Ու գիշերն էլ – անմեղ աստղերի հովանու տակ,</p><p>Երբ սուրում էի քունըս առնելու,</p><p>Բվեճները տանում էին տունը հեռու,</p><p>Ու անընդհա´տ-լուսիննիբո˜ւն, օրհնյալ գոմերի մեջ,</p><p>Լսում էի օդում ճախրող</p><p>Դե´զ ու ծղրիդներին ու խավարում բոցկլտացող</p><p>Զամբիկների´ն նարնջահուր:</p><p>Ու զարթնում էի հետո – ու այգի ու տուն,</p><p>Ոնց որ ճերմակ մի ուխտավոր,</p><p>Հետ էին գալի – ցողաշաղախ-արևաշող,</p><p>Ու ուսերին աքաղաղ,</p><p>Ու ա´նպայման Ադամ էր դա, Ադամ ու Կույս,</p><p>Ու երկի´նքն էր հետ գալի տուն,</p><p>Ու արևը հենց է´դ օրն էր բոլորակվում:</p><p>Ուրեմն, պիտի որ դա էղած ըլնի – </p><p>Հենց ծննդին անբիծ լուսի,</p><p>Է´ն սկզբի պտտահողմում,</p><p>Ուր կախարդված – ձիե´րն էին – դուս գալի ջե´´րմ –</p><p>Վրնջացո´ղ-շորոր – մսուրներից կանանչ –</p><p>Հասնում դաշտը – փա´ռք ու պատվի:</p><p>Ու փասիան ու աղվեսի մեջ փառաբանվա´ծ,</p><p>Թռվռացո´ղ տան եզերքին,</p><p>Նորահնար ամպ ու լուսի ներքո ու երջանիկ,</p><p>Որտեվ սի´րտս էր հարատրոփ,</p><p>Ինքս էլ՝ անսա´նձ-թեթևամիտ, ու խելահեղ,</p><p>Հարածնունդ արևի տակ-</p><p>Ուր ծառաբոյ խոտի միջով ցնծո´ւմ էին</p><p>Է´ն երգերըս երկնաշողշող ու ըղձերս քառատրոփ,</p><p>Որ շա´տ են քիչ –</p><p>Ժամանակի մեղեդաձայն կեռմաններում,</p><p>Ցնծո´ւմ էին, նախքան դեղձա´ն-ոսկենման</p><p>Մանուկները... Ճամփա կընկնեն – հեռո˜ւ-հեռո˜ւն –</p><p>Անգթասի´րտ ու անողորմ:</p><p>Ու էն ճերմակ-գա´ռն օրերին վախ չունեի,</p><p>Թե մշտածին ու անծպտուն</p><p>Լուսնալուսի ներքո – ժամանակն ինձ կթռցընի</p><p>Կհասցընի իմ թևերի</p><p>Հովին ճախրող ծիծեռնակ ու թիթեռներին,</p><p>Ու չէր գալի մտքիս անգամ, թե քուն մտա –</p><p>Այգի ու տուն կփախցընի հեռուուո˜ւ-հեռուն,</p><p>Ու կզարթնեմ հավե´րժ անցած տուն ու այգում –</p><p>Աներգեցի´կ ու անմանուկ:</p><p>Էէ˜, երբ որ ջահել-անդարդ էի, ժամանակը –</p><p>Գթասիրտ ու ողորմալուս,</p><p>Պինդ բռնել էր – դեղձանիս ու մահացողիս,</p><p>Չնայած ես շղթայակապ – երգո´ւմ էի ծովանման:</p><h2 id="section-43"><a id="_Toc172920124"></a><strong>3. Թաղումից հետո</strong></h2><p>After the Funeral</p><p>Ann Jones-ի հիշատակին</p><p>Քիչ անց թաղումից, ուր գովք էր – էշ-էշ,</p><p>Զռոց ու կոշտ ուղեղ ու ցրտադող լոշտ-</p><p>Լոշտ ականջ ու թքոտ աշկ, թըխ-թրը´խկ մեխին,</p><p>Գերեզմանին (քիփ-քիփ կռիշկի ծոպ ու ծեր),</p><p>Սևոտ ատամ ու աղի լճակ թևքերի մեջ,</p><p>Քնահարամ անող քլունգ ու լինգ դողըցնում են</p><p>Անտեր պատանուն, (ով հազում ա, որ</p><p>Կոկորդը մաքրի դագաղի մթան մեջ) ու չոր տերև են</p><p>Ցանում ու ոսկոր են փշրում,</p><p>Որ մտքի մեխով լուս վառվի</p><p>Արցունքախից ժամի ու ուղտափշի քեֆից հետո,</p><p>Փորսուղախից ու քյառթու քոլերով սենյակում –</p><p>Կայնել եմ էս հիշատակի խաթեր, մեն-մենակ,</p><p>Էս փքված րոպեին մեռած ու ուռած հորքրոջըս հետ,</p><p>Ում կնգուղավոր ու շատրվան սիրտը մի վախտ</p><p>Ընգնում էր Վելսի չոլերի ցեխն ու խեղդում ամեն արև:</p><p>(Ասածս, գովասանքով քյոռ-քյոռ մեռցրած</p><p>Հրեշավոր բան դառավ, ախր ինքը սուսուփուս մեռավ:</p><p>(Ախր ինքը չէր թողա, որ սըկեի իրա սրտի փառքի</p><p>Սուրբ սարսուռը, ու կպառկեր սուսուփուփուս, ու իրա</p><p>Ջարդուխուրդ ջանին քուրմ պետք չէր ըլնի), բայց ես</p><p>(Երգիչն իմ հորքրոջ) քնից հելած օջախի վրա</p><p>Կանչում եմ ծով օվկիանոսին, որ սըգա իրա անլեզու</p><p>Առաքինությունն ու թեքվում եմ փառաբանող</p><p>Գլուխներին ու լոշտակոտ ու աղվեսոտ չոլին</p><p>Ու մրմնջում</p><p>Վանքի զանգի պես, որ երգում ա իրա սերն ու ճոճվում</p><p>Սևքար մատուռի վրա ու խաչ հանող չորս ծտի հետ</p><p>Օրհնում ա իրա կոդրած հոգին:</p><p>Իրա մարմինը կաթի պես խոնարհ էր,</p><p>Ու բա էս հսկա ու անճոռնի կրծքով ու հսկա</p><p>Օրհնյալ գանգով քանդակն ի՞նքն ա,</p><p>Էս թաց ակուշկով սենյակում,</p><p>Էս կատղած օրվա տանն ու էս նահանջ տարին:</p><p>Ու իրա բորբոքված ու բարի ձեռներն եմ տենում,</p><p>Ջղաձիգ աղոթքով խաչած, ու փսփսոցն իրա մաշված ու</p><p>Խոնավ խոսքերի ու իրա սուր խելքի խոր խոռոչն ու իրա</p><p>Մի բուռ դեմքը, որ լրիվ մեռած –</p><p>Կպըռշկել ա քառակուսի ցավին:</p><p>Քարե յոթանասուն տարի յա հորքուրըս:</p><p>Էս ամպաթաթախ մարմար ձեռներն ու իրա</p><p>Քանդակ ձենն ու</p><p>Շարժ ու շարականի էս դատողությունը մոնումենտալ –</p><p>Իրա գերեզմանի մոտ հավիտյան ու հավիտյան</p><p>Էնքա´ն են փոթորկելու իմ հոգին,</p><p>Մինչև աղվեսի խցած թոքերը ցնցվեն ու Սե´ր հեկեկան ու</p><p>Ուռած փքված լոշտակն իրա սերմերը ցանի</p><p>Ակուշկի գոգին:</p><p>02.03.2000</p><h2 id="section-44"><a id="_Toc172920125"></a><strong>4. Էդ բարի գիշերը մի մտի մեղմարյուն</strong></h2><p>Do not go gentle into that good night</p><p>Էդ բարի գիշերը մի´ մտի մեղմարուն:</p><p>Օրվա վերջին զառամը պտի կրա´կ դառնա</p><p>Ու մռնչա´, որ լո´ւսն ա մահանում:</p><p>Գիտունը գիդի, որ ճիշտը – մո´ւթն ա մարմրուն,</p><p>Որտեվ չշամփրեց շա´նթ մռնչուն: Բայց մե´կ ա –</p><p>Էդ բարի գիշերը չի´ մտնում մեղմարուն:</p><p>Բարին, մղկտալով թե˜… ծով ու կանանչ մեհյանում</p><p>Ո´նց կշողշողար, մաղթում ա, «Բարո´վ մնա» –</p><p>Ու մռնչո´ւմ , որ լո´ւսն ա մահանում:</p><p>Անզուսպը, ով խլում երգում ա հրանուն</p><p>Արևն ու չի իմանում, որ նեղացրել ա իրան-</p><p>Էդ բարի գիշերը չի´ մտնում մեղմարուն:</p><p>Մռայլը, ով իր օրհասին, աչքով շիկավուն,</p><p>Տենում ա, որ կույր է´լ կարա հրճվի ու հուրհրա-</p><p>Մռնչում ա, որ լո´ւսն ա մահանում:</p><p>Ու դու էլ, աղաչում եմ, քու էդ բարձունքում վեհանուն,</p><p>Ով հա´յր իմ, օրհնի´ կամ անիծի´ ընձի հենց հիմա,</p><p>Էդ բարի գիշերը մի´ մտի մեղմարուն,</p><p>Ու մռնչա, որ ախր լո´ւսն ա մահանում:</p><h1 id="section-45"><a id="_Toc172920126"></a><strong>ՕՍԻՊ ՄԱՆԴԵԼՇՏԱՄ</strong></h1><h2 id="section-46"><a id="_Toc172920127"></a><strong>1. Չե´մ էղե ժամանակակից</strong></h2><p>Нет, никогда ничей я не был современник</p><p>Երբեք էլ մեկնումեկին չե´մ էղե ժամանակակից –</p><p>Պետք չի´ ընձի տենց մեծարանք:</p><p>Էս իշքա´ն ա զզվելի ամեն մի անվանակից –</p><p>Տո հո ե՞ս չէի: Իրա´նք էին, Իրա´նք:</p><p>Էրկու հսկա ու քնթաթախ բիբ ունի</p><p>Դարը տիրակալ, ու բերան – գեղեցիկ ու կավի,</p><p>Դարձվորիկ ու ծերացող որդու դողդոջուն ձեռին,</p><p>Սակայն, ինքը – մահանալուց կնվաղի:</p><p>Դարի կոպարի<sup>1</sup> հետ բացում էի կոպերս տենդագին –</p><p>Էրկու քնթաթախ բիբ վիթխարի –</p><p>Ու պատմում էին գետերը – շառաչուն ու շռնդագին –</p><p>Բորբոքուն դատավեճն աշխարհի:</p><p>Ու մի հարուր տարի առաջ (մահճակալին ծալովի)</p><p>Բարձ էր – թեթև ու ճերմակ ու բարի,</p><p>Ու տարապայման տարածվել էր մարմինը կավի –</p><p>Մարում էր անդրարբո´ւնքը դարի:</p><p>Ու ճռնչացող ու արբշիռ արշավում համաշխարհային</p><p>Ըսենց էլ անկշիռ անկողի՞ն: Դե ի´նչ, թե դարն էս</p><p>Չենք կոփի ու հարդարի,</p><p>Արի դարակցենք էս դարին:</p><p>Ու հեղձուկ սենյակում, վրանում կամ սարի կատարին</p><p>Դա´րն ա մահանում վիրավոր – էրկու քնթաթախ բիբ –</p><p>Եղջրաթաղանթի կարկատանին,</p><p>Բոցկլտում են հրով փետրավոր:</p><p>–––––</p><p><sup>1</sup><em>Կոպարը եզրն ա, սահմանը</em></p><h2 id="section-47"><a id="_Toc172920128"></a><strong>2. Հունվարի 1-ը, 1924</strong></h2><p>1-ое января, 1924</p><p>Որդիական գորովով մի օր –</p><p>Ով համբուրել ա կատարը ժամանակի –</p><p>Ցորենի շեղջերին մերվելով,</p><p>Կհիշի –</p><p>Ո´նց էր ժամանակը քնում ժամանակին:</p><p>Ով բացել ա դարի կոպարի կոպերը տենդագին –</p><p>Էրկու քնթաթախ բիբ վիթխարի –</p><p>Էտի հա´ լսում ա աղաղակը ժամանակի</p><p>Խաբուսիկ ու խուլ գետերի:</p><p>Էրկու հսկա ու քնթաթախ բիբ ունի</p><p>Դարը տիրակալ,</p><p>Ու բերան, գեղեցիկ ու կավի,</p><p>Տունդարձ ու ծերացող որդու</p><p>Նվաղուն ձեռին, սակայն,</p><p>Մահանալուց – ի´նքը կնվաղի:</p><p>Ես գիդեմ,</p><p>Մարում ա օրեցօր արտաշունչը կյանքի:</p><p>Մի քիչ էլ – կկդրեն կթաղեն</p><p>Մանկական երգը</p><p>Բազում ու կավե վիրավորանքի,</p><p>Որ շուրթերն արճիճով սվաղեն:</p><p>Ո´վ դու խարխուլ, կավաշեն կյանք.</p><p>Ո´վ դու օրհասըդ դարի,</p><p>Ափսոս, որ քեզ կընկալի մենակ</p><p>Էնի´, ով ժպիտ ունի ­–</p><p>Անօգնական ու անարի,</p><p>Ու ով կորցրել ա իրա´ն ու հիման:</p><p>Ինչքա´ն ցավալի ա ամոքումը հիվանդ կոպերի –</p><p>Ու քննությունն անհայտ կորած բառի,</p><p>Ու մեկ էլ – կրարյուն բերքահավաքը</p><p>Գիշերախոտի կապերի –</p><p>Հօգուտ այլացեղ օտարի:</p><p>Դա´րը… ու դա´րը:</p><p>Արյան կրային շերտը հիվանդ որդու –</p><p>Քարանո´ւմ ա:</p><p>Ոնց որ տապանակ –</p><p>Մոսկվա´ն ա քնում:</p><p>Տիրակալ դարը ադամորդուն –</p><p>Օտար ա:</p><p>Խնձորաբույր ա ձունը, ոնց որ հնում:</p><p>Ուզում եմ էլ ոշ մի վարկյան չմնամ</p><p>Իմ տան շեմին:</p><p>Բայց դե – ո՞ւր էթամ:</p><p>Փողոցում մութն ա կուտակում</p><p>(Ոնց որ աղածածկ)</p><p>Սալահատակը ճանապարհի:</p><p>Խի´ղճն ա օրը ցերեկով գունատվում:</p><p>Նրբանցքներով, քիվերով ու սարեկաբներով,</p><p>Ոչ հեռու, մի երկու բան վեկալած,</p><p>Շարքային հեծյալս,</p><p>Պարուրված մաշված ցանցկենով,</p><p>Անընդհատ կոճկում եմ խոռոչը բացված:</p><p>Աշկերիս առաջ – փողոց ու նրբանցք</p><p>(Խնձորի պես խշրտում ա պարզըկա ձենը սահնակի</p><p>Ու չեն ենթարկվում կոճակ ու քղանցք)</p><p>Պլստում են մատներիս տակից:</p><p>Ու ապրանքներով զանազան –</p><p>Թնդում ա քաղաքում</p><p>Գիշերը ձմեռվա – մետաղե, երկաթե –</p><p>Մեկ սառնաձկնով ա որոտում,</p><p>Մեկ մտրակում –</p><p>Թեյագոլորշով,</p><p>Ոնց որ մանրածածանով արծաթե:</p><p>Մոսկվան ու նորի´ց Մոսկվան:</p><p>– Ողջույն, – ասում եմ իրան, –</p><p>Բանի տեղ մի´ դիր,</p><p>Մի´ դատապարտի:</p><p>Ըստ սովորության,</p><p>Կողմնակից եմ եղբայրությանը</p><p>Մտրակող պարզըկայի ու</p><p>Գայլաձկան դատի:</p><p>Ու ձան վրա դեղատնային մորին ա հուրհրում:</p><p>Ինչ-որ տեղ շխշխկաց գրամեքենան:</p><p>Ձուն ա կես արշին,</p><p>Ու կառապանի մեշկն ա էրևում –</p><p>Բա հլը գոհ չե՞ս: Չեն մորթի, ձեռ չեն տա:</p><p>Ձմեռն ա գեղեցկուհի:</p><p>Այծերկինքն աստղաշատ</p><p>Փռվե ու տարածվել ա կաթնաբոց,</p><p>Ու խոռոչն ա ձիաձարով հպվում</p><p>Սառցապատ սահուկներին –</p><p>Ճռինչ ու զրնգոց:</p><p>Նրբանցքներն են</p><p>Պրիմուսի պես ծուխումուր անում,</p><p>Կուլ տալի մորի, սառուց ու ձուն,</p><p>Սովետական սոնատի´նն ա</p><p>Ամմե´ն ինչի թեփը հանում –</p><p>Հիշելով քսան թիվն անանուն:</p><p>Բա բռնեմ ու հանձնեմ չարասությա՞նն ամոթալի</p><p>(Ու նորից խնձորաբույր ա պարզըկան)</p><p>Էն սուրբ ուխտերս, որ չորրորդ դասին էի տալի՞,</p><p>Ու վիթխարի երդո՞ւմս, արցունքներիս վկա՞ն:</p><p>Ու էլ ի՞նչ կմոգոնես կամ ո՞ւմ կսպանես:</p><p>Կփառաբանե´ս, բայց ո՞ւմ:</p><p>Էսի կռճիկն ա գրամեքենայի, թե քաշես ու հանես,</p><p>Գայլաձկան ոսկոր կքթնես որկորում:</p><p>Կլուծվի հիվանդ որդու արյան շերտը կրային,</p><p>Օդեղեն ծիծաղը կցայտի մատներին,</p><p>Բայց էս հասարակ սոնատինը գրամեքենայի –</p><p>Լոկ գունատ ցոլքն ա էն հզոր սոնատների:</p><h1 id="section-48"><a id="_Toc172920129"></a><strong>ԻՈՍԻՖ ԲՐՈԴՍԿԻ</strong></h1><h2 id="section-49"><a id="_Toc172920130"></a><strong>1. 1965 թվի հունվարի 1-ը</strong></h2><p><em>1 января 1965 года</em></p><p>Հասցեդ – մոգերն է´լ չեն հիշի<sup>1</sup>:</p><p>Մո´ւթ կըլնի երկնքիդ կաշին:</p><p>Քամին օր ու մոմ կմաշի </p><p>ու ձենն էլ` կլսես:</p><p>Սրտիցդ հովը թա´փ կտաս,</p><p>մոմի է´լ չես ուզի, որ ձեռ տաս,</p><p>օր շատ կա, բայց ի՞ ˜նչ իմանաս,</p><p>քանի´ մոմ կա մեզ:</p><p>Ցա՞վ ա. էս ի՞նչ ա, որ չանցավ:</p><p>Հին ու ջրի պես անգիր ցավ:</p><p>Ծակեց ու կանչեց – մոտեցավ,</p><p>Ո˜նց ա սենց եռում:</p><p>Մեռնելուս օրն է´լ թո կանչի,</p><p>թե, «Փառք – է´ն բերան-ականջին,</p><p>որ ասաց, էլ քեզ մի´ տանջի,</p><p>աչքդ քից հեռուն»:</p><p>Օճորքին կնայես էս անգամ,</p><p>ջեբդ ծակ ու կասես. «Հանգավ –</p><p>ժլատին հի´նգ օր<sup>2</sup> դիմացավ,</p><p>իմըս` քիչ պակաս»:</p><p>Ու հույս չի´ մնա հրաշքի:</p><p>Բայց աշկդ կքցես երկնքին</p><p>ու կզգաս, որ սրտա´նց ու անգին</p><p>ընծա´ ես, որ կաս:</p><p>23.05.2000-20.05.2001</p><p>                                                                                                                                                                                </p><p>–––––</p><p><em>1. «մոգերը» բառով Բրոդսկին նկատի ունի Հին Կտակարանի Ծննդոցի է´ն մոգերին, ովքեր, իբր աստղերին հետևելով, էկան նորածին Քրիստոսի մոտ: Տես մանավանդ  2-րդ տողը, ինչը նշանակում է՝ «ուղեցույց աստղ չես ունենա»:                                                                                       </em></p><p><em>2. Պարսկական տրադիցիայում ասում էին. «Էս հնգօրյա աշխարհում», այսինքն, «էս անցավոր ու կարճատև աշխարհում»:</em></p><h2 id="section-50"><a id="_Toc172920131"></a><strong>2. Էթում եմ Սկիրոս, Լիկոմեդեսին հյուր</strong></h2><p><em>К Ликомеду, на Скирос</em></p><p>Մ. Բ.</p><p>Էթո´ւմ եմ քաղաքից<sup>1</sup>, ոնց որ Թեսևսը<sup>2</sup> գնաց</p><p>իրա լաբիրինթոսից, </p><p>թողնելով Մինոտավրոսին<sup>3</sup>,</p><p>որ նեխի ու հոտի, ու Արիադնեն<sup>4</sup> էլ-</p><p>ղունղունա´ </p><p>Բաքոսի<sup>5</sup> գրկում:</p><p>Սե´նց են հաղթում, ա´յ:</p><p>Հենց է´ս ա սահմանը նորագործության:</p><p>Տերն է´ն վախտ ա մեզ դեմուդեմ հանում, երբ</p><p>գործ ու բան կենտրոնում պրծած ու ավարը ձեռներըս,</p><p>խարխափում ենք չոր ու ցամաք չոլում ու</p><p>հավիտյա´ն էթում ենք էս յաներից, որ էլ</p><p>ո´չ մի օր հետ չդառնանք:</p><p>Ինչ էլ անես – սպանդը մնում ա սպանդ:</p><p>Մահկանացուն պտի մեն-մենակ չըհելնի´ հրեշի դեմ:</p><p>Բայց ախր ո՞վ ասաց, որ հրեշներն անմահ են:</p><p>Ու որ, </p><p>գոռոզ-գոռոզ, </p><p>չհամարենք, </p><p>որ նման չենք պարտվածի, </p><p>Տերը, </p><p>ցնծուն ամբոխից թաքուն,</p><p>մեզնից խլում ա ամե´ն պարգև ու ասում,</p><p>որ ծպտո´ւն չհանենք: </p><p>Մենք էլ` թողո´ւմ ենք ու էթում:</p><p>Էս անգամ – </p><p>արդեն հավիտյան: </p><p>Ու չնայած մարդ </p><p>կարա´ հետ դառնա </p><p>տե´ղն իրա հանցանքի,</p><p>մե´կ ա, </p><p>չի կարա դառնա է´ն մի տեղը,</p><p> ուր – ստորացրե´լ են իրան:</p><p>Ու ըստեղ է´լ են երկնքի ծրագրերն ու</p><p>ստորանալու մեր հուշ ու զգացմունքը</p><p>է´ն ձև բռնում իրար, որ հետևը մնում ա –</p><p>գիշե´ր ու նեխող ու հոտող գազան<sup>6</sup> ու</p><p>ցնծուն ամբոխ ու շե´նք ու լուս: </p><p>Ու անապատի մթընշաղում – </p><p>Բաքո´սն ա Արիադնեի հետ ղունղունում:</p><p>Բայց մի օր, </p><p>ստիպված, </p><p>հե´տ եմ դառնալու:</p><p>Դառնալու եմ տո´ւն, </p><p>օջա´խըս հարազատ:</p><p>Ու ճամփես անցնելու ա էս քաղաքով:</p><p>Ու աստվա´ծ չանի, որ մոտս հանգարծ</p><p>ածելի թո´ւրըս ըլնի, </p><p>որտեվ չնայած</p><p>քաղաքն իրա բնակիչների համար</p><p>սկսվում ա կենտրոնի պարիսպ ու հրապարակից<sup>7</sup>,</p><p>բայց թափառականի´ համար<sup>8</sup></p><p>սկսվում ա – փեշերի´ց:</p><p>–––––</p><p><em>1.  Լիկոմեդեսը Սկիրոս կղզու արքան էր: </em></p><p><em>Ըստ Արիստոտելից արված քաղվածք­նե­րի` Թեսևսը էկավ Սկիրոս, որ կղզին տեսնի, ու Լիկո­մեդե­սը, վախե­նալով, որ Թես­ևսն իրա ձեռից կխլի իշխանությունը, Թեսևսին ժայռից ցած գլորեց ու սպա­նեց (Արիստոտել, «Աթենական հասարակարգը»): Հենց սրա համար էլ էս ոտանավորի վերնագիրը թեր­ևս մեկնվի այսպես. «Մահվանն ընդառաջ»:</em></p><p><em>2. Արիստոտելը (նույն տեղը) ասում ա, որ առաջինը Թեսևսն էր, որ Աթենքում հա­վասարություն հռչակեց, որ շատ ժողովուրդ հավաքվի քաղաքը, ու Աթենքը բար­գա­վաճի:</em></p><p><em>3. Ըստ առասպելի` Թեսևսը մտավ Մինոս արքայի լաբիրինթոսն ու սպանեց Մի­նոսի տավարին` Մինոտավրոս մարդ-եզանը:</em></p><p><em>4-5. Լաբիրինթոս մտնելուց առաջ Թեսևսին սիրահարված Արիադնեն, Մինոսի դուս­տրը, Թեսև­սին մի կծիկ թել տվեց, որ Թեսևսը թելը բացելով գնա ու չմոլորվի ու դուրս գալու ճամփեն գտնի: Ե­րախ­տամոռ Թեսևսը, տուն դառնալու ճամփին, Ա­րիադնեին թողեց մի երևի անմարդաբնակ կղզում, իբր աստվածների հրամանով ու իբր նվեր Բաքոսին:</em></p><p><em> Բաքոսն սկզբում անձնավորում էր եզան կամ ցլի պաշտամունքը: Էս ոտանա­վորի մեջ Բաքոսն ու հրեշ ասվածը, անկասկած,  կոմունիստական կուսակցության խորհրդանշերն են:</em></p><p><em>6. Թերևս նկատի ունի դամբարանում դրած Լենինին ու Ստալինին:</em></p><p><em>7. Թերևս Բրոդսկին նկատի ունի Կարմիր հրապարակն ու Կրեմլը: Բրոդսկուն 1964 թվին Մոսկ­վայից աքսորել էին Արխանգելսկի մարզը:  </em></p><p><em>8. Թերևս նկատի ունի իր պես աքսորվածներին:</em></p><p>                                                                                                                                                                                                                                                                                                                                                                                                                                                                           </p><h2 id="section-51"><a id="_Toc172920132"></a><strong>3. Ծննդոցի ռոմանս </strong></h2><p>Рождественский романс </p><p>Եվգենի Ռեյնին, սիրով </p><p>Լողում ա կարոտով հանելուկային,</p><p>այգու աղյուսե վերնահարկով,</p><p>անշեջ նավակը գիշերային,</p><p>ու Ալեքսանդրյան զբոսայգով</p><p>ճրագը խրտնող ու գիշերային,</p><p>դեղին ու համ էլ մի քիչ վարդային,</p><p>գլխի վրա թանգ ու մոտիկների</p><p>ու ոտի տակ անցորդների:</p><p>Լողում ա կարոտով հանելուկային –</p><p>երամը լուսնոտի ու հարբեցողի,</p><p>նկարում ա քաղաքը գիշերային</p><p>օտարականը, լուրջ ու թախծոտ,</p><p>ու տաքսին հիվանդ ուղևորներով</p><p>արդեն մոտենում ա Օրդինկային,</p><p>ու փաթաթվել են մեռելները – պինդ-պինդ</p><p>վիթխարի դղյակներին:</p><p>Լողում ա կարոտով հանելուկային</p><p>մայրաքաղաքում երգիչը թախծոտ,</p><p>կայնել ա բութկի մոտ կերոսինային</p><p>թախծոտ դռնապանը, կլոր ու թմբլիկ,</p><p>ու վռազում ա խղճուկ փողոցով</p><p>սիրեկանը սիրուն ու տարիքոտ,</p><p>ու գիշերայերթը հարսնավորի</p><p>լողում ա կարոտով հանելուկային:</p><p>Լողում ա մշուշով անդրգետային,</p><p>լողում ա միամիտ ու ցավ ու դարդոտ –</p><p>դողդողում ա խոսքը ջհուդային –</p><p>դեղին աս’ճանների վրա թախծոտ, </p><p>կիրակու ու հլը նոր տարվա շեմին,</p><p>գորովից մինչև նեղսրտություն,</p><p>լողում ա հրաշք գեղեցկուհին</p><p>կարոտով հանելուկային:</p><p>Լողում ա աշկերում գիշերը, պաղ-պաղ,</p><p>դողում ա փաթիլը վագոնի վրա,</p><p>ու գունատ քամին, պարզըկա քամին,</p><p>պինդ-պինդ գրկում ա մատները կարմիր,</p><p>ծորում ա մեղրը գիշերային,</p><p>կրակների ու հոտը քաղցր հալվայի</p><p>ճրագալույցն ա տանում<sup>1</sup> գլխի վրայի</p><p>գաթաները գիշերային:</p><p>Ու նոր տարիդ կապուտ ու ալիքային,</p><p>քաղաքային ու մուգ ծովի ջրերով,</p><p>լողում ա կարոտով հանելուկային,</p><p>ասես թե կյանքն ա էլի ծիլ տալի,</p><p>ու փառք ու լուսն ա էլի հետ գալի,</p><p>ու հետն էլ բախտ ու հաց ու լի ու լի,</p><p>ասես թե կյանքը, ձախ-ձախ անելով –</p><p>աջ կանի նորից:</p><p>–––––</p><p><sup>1</sup><em> Մեր ճրագալույց-ը, որ ռուսների масленица-ն ա:</em></p><h2 id="section-52"><a id="_Toc172920133"></a><strong>4. Էլեգիա </strong></h2><p>Элегиа</p><p>Քաղցրըս, էն նույն պանդոկն ա էլի,</p><p>նույն զիբիլն ա էլի պատերին, ու</p><p>նույն գներն են էլի: Լա՞վը չի գինին:</p><p>Դժվար թե: Գինի´ յա էլի: Կխմվի´:</p><p>Պրոգրես չկա, ու լավ ա, որ չկա:</p><p>Փոստատար լյոտչիկն ասես անկյալ հրեշտակ,</p><p>արաղ ա հուպ տալի մեն-մենակ:</p><p>Ջութակն ա նույն ձև հուշըս քրքրում:</p><p>Ակուշկի մեջ մանկության պես սիպտակ</p><p>երերուն կռիշներն են էրևում:</p><p>Ու զանգը հո չի´ թնդում: Ու մութ ա լրիվ:</p><p>Խի՞ էիր խաբում: Ու ականջըս</p><p>խի՞ չի ջոկում սուտ ու ճիշտն իրարից,</p><p>ու լրիվ նոր բառեր ա ուզում,</p><p>նոր ու խուլ ու անծանոթ, որ լսած չկաս,</p><p>որ է´ն վախտվա պես էլի´ ու էլի´ ասվեն,</p><p>բայց մենակ քո´ւ ձենով:</p><p>12.06.2000</p><h2 id="section-53"><a id="_Toc172920134"></a><strong>5. Տխուր ու քնքուշ	       </strong></h2><p>С&nbsp;грустью и&nbsp;с&nbsp;нежностью</p><p>Ա. Գորբունովին</p><p>Իրիկունն էլի լափշա էր, ու դու,</p><p>Միցկևիչ, տարելկեն յան տարար ու ասիր,</p><p>–Հերիք ա, էլ էսօր չեմ ուտում:–</p><p>Արխեյին, որ բուժեղբայրը չի ասի.</p><p>«Կարգ ու օրենք չկա սրա համար»,</p><p>քու հետևից հելա զուգարան,</p><p>մինչև տասին չէկան ու հետ չտարան:</p><p>«Հունվարից հետո կըլնի փետրվար:</p><p>Հետո մարտն ա»: Անկապ զրուց<sup>1</sup>:</p><p>Պլպլան մետլախ ու կաֆելի վրից</p><p>ջուրն ա ծլծլում իրա համար:</p><p>Միցկևիչը պառկեց ու քյոռ բիբն իրա</p><p>մեխեց վերի ֆռիկին դեղնավուն:</p><p>(Կարող ա – ընդե բա´խտն ա էրեվում):</p><p>Բաբանովը բուժեղբորը միջանցք տարավ:</p><p>Սուսուփուս կայնել եմ մութ ակուշկի մոտ:</p><p>– Տես հլը, Գարբունով, ա´յ, լողա´կ,</p><p>վզին էլ ոնց որ ժանյակի օղակ,</p><p>բա քիթը, ոնց որ մաշնի կապոտ:–</p><p>Ու փետրվարին, հենց էդ ժամերին</p><p>նայում էինք աստղային Ձկներին,</p><p>ու որ լավ տենանք, անգյալ-անգյալ,</p><p>քյաչալներըս դնում էինք պոլի էն թացին,</p><p>ուր մեկ-մեկ ձուկ են տալի հացին<sup>2</sup>,</p><p>բայց հետը – ոշ դանակ, ոշ չանգյալ:</p><p>08.06.2000</p><p>–––––</p><p><sup>1 </sup><em>Չակերտների մեջի էս խոսքը թերևս Թ. Ս. Էլիոթի «Ամայի երկիրը» պոեմից ա, ու էս պոեմը լավ էլ </em><strong><em>անկապ ա</em></strong><em> (իմ կարծիքով է´լ), չնայած նոբելյան մրցանակ ստացավ:</em></p><p><sup>2</sup><em> Այսինքն, ճաշի´ն, ճաշի ժամանակ:</em></p><h1 id="section-54"><a id="_Toc172920135"></a><strong>ՎԻԼՅԱՄ ԷՄ(Փ)ՍՈՆ</strong></h1><h2 id="section-55"><a id="_Toc172920136"></a><strong>1. Մրմուռ ու կսկիծ  </strong></h2><p>It Is the Pain, It Is the Pain Endures…</p><p>Մրմուռն ա որ… ոշ մի անգամ չի´ անցնում ու չի անցնում:</p><p>Վառեց հասավ ոսկորներիս – քու հմայքը քիմիական:</p><p>Ձեռներիս էս շարժուձևը քունոնքի´նն ա հիշըցնում:</p><p>Կա՞ ընենց դեղ, որ էս թույնը սրբում ա ու վերացնում:</p><p>Բարություն կա՞, որ արարի մի զորավոր բալասան:</p><p>Մրմուռն ա որ… ոշ մի անգամ չի´ անցնում ու չի անցնում:</p><p>Ցավի սերմը քուն էր մտե (խասյաթն ինչի՞ց չի բուսնում):</p><p>Քչփորեցիր – մոխիրն էլ ա դառնում պաժառ իսկական:</p><p>Ձեռներիս էս շարժուձևը քունոնքի´նն ա հիշըցնում:</p><p>Ու արխեյին, որ քու տեսքից հեշ մի փշուր չեմ կորցնում,</p><p>Հիշում եմ քու խաղաղ դեմքն ու բարությունը մոգական:</p><p>Մրմուռն ա որ… ոշ մի անգամ չի´ անցնում ու չի անցնում:</p><p>Հոգիս խմեց է´ն հմայքդ, որ էլի´ յա թափանցուն:</p><p>Սրտիս խորքում քու թունավոր կո´ւմն ա էլի օրեկան:</p><p>Ձեռներիս էս շարժուձևը քունոնքինն ա հիշըցնում:</p><p>Ու բարի ես հլը էլի, ու էլի նույն հյուսվածքում,</p><p>Բայց դե արդեն դուս ես գալի: Է´ս էր, մեր հերթն էլ չի գա:</p><p>Մրմուռն ա որ… ոշ մի անգամ չի´ անցնում ու չի անցնում,</p><p>Ձեռներիս էս շարժուձևը քունոնքի´նն ա հիշըցնում:</p><p>19.06.2001-06.07.2001</p><h2 id="section-56"><a id="_Toc172920137"></a><strong>2. Չապրած օրերը</strong></h2><p>Missing Dates</p><p>Երակ-արուն – քիշ-քիչ թո´ւյն ա ստանում:</p><p>Քաշվելո´ւց չես հալից ընգնում, ոչ էլ – զոռի´ց ուղեղի:</p><p>Ա´ղբն ա մնում, ա´ղբն ա մնում ու սպանում:</p><p>Հստակ կազմդ կամ էլ տե´սքդ չի մանրում</p><p>Կյանքի պահանջն ու դարձընում անօգուտ ու անտեղի,</p><p>Երակ-արուն – քիշ-քիչ թո´ւյն ա ստանում:</p><p>Վեկալում ու թարմ արուն են սերմանում</p><p>Պառավ շանը, բայց մի ամսից մարո´ւմ ա թափն էդ դեղի,</p><p>Ա´ղբն ա մնում, ա´ղբն ա մնում ու սպանում:</p><p>Գերեզման ու աղուտներն են զոռ անում –</p><p>Խլում հողը, ոչ թե հո´ղն ա հալից ընգնում, յան տալի:</p><p>Երակ-արուն քիշ-քիչ թո´ւյն ա ստանում:</p><p>Որ վառ չէղար – կծկվում ես – չորանում:</p><p>Պաժա´ռ էղար – կմեռնես: Մարմանդ ու թուլ կրակի</p><p>Ա´ղբն ա մնում, ա´ղբն ա մնում ու սպանում:</p><p>Քու կորցրած երգե´րն են սաղ լերդանում –</p><p>Շունչըդ կըդրում, մեկ էլ – լեղին, քու չապրած սա´ղ օրերի:</p><p>Երակ-արուն քիշ-քիչ թո´ւյն ա ստանում:</p><p>Ա´ղբն ա մնում, ա´ղբն ա մնում ու սպանում:</p><p>08.12.2006</p><h2 id="section-57"><a id="_Toc172920138"></a>3. <strong>Հավիտենական տանջանք</strong></h2><p>The Last Pain</p><p>Սուրբ Հայրե´րն ասին, որ անիծյալի վերջը կըլի ցավ:</p><p>«Իրանց իմացած երանությունը իրանց չհասավ»:<sup>1</sup></p><p>	Երկրից բացի – է´ս կարգն ա անխախտ,   </p><p>	Չար դժոխք ըլի, թե բարի դրախտ:</p><p>Մարդը լա´վ գիդի, որ թե խուզարկու նաժիշտի նման</p><p>Ծակերից նայեց – հոգու հրճվանքը կարա´ իմանա:<sup>2</sup></p><p>	Բալնիք-բան – չկա: Իրան բան – չի’լի:</p><p>	Դուռը չի բացվի, ու ծակն էլ փակ չի:</p><p>«Ինչ մտքիտ էկավ – կարա մի օր էլ հենց առա´ջըդ գա»,</p><p>Կասեր Լուդվիգը, ում մտքին ինքդ երբե´ք չէիր գա:<sup>3</sup></p><p>	Բայց հարուր տոկոս, որ չհոռանանք,</p><p>Էղած սխալը կարա´նք մոռանանք:</p><p>Է´ն փուշն ա պսակ,<sup>4</sup> որ հիմարների կճուճների տակ</p><p>Ճարճարտում ա ու – ջուր ա եռըցնում առանց նպատակ:<sup>5</sup></p><p>  	Ու մեկը չէղավ, ով խելք ունենար,</p><p>	Ու ճարճարտոցի երգերը տենար:</p><p>Փուշը վառվում ա, դառնում չոր մոխիր, հենց մարդու նման,</p><p>Ոնց որ լվացքի մի ընտիր փոշի, որ թավան լվան:</p><p>	Ով հրից ընգնի թավան հիմարի,<sup>6</sup></p><p>	Էս թարս հրաշքը թո միտը բերի:</p><p>Մարդու գուրգուրած էրազները սաղ, որ վառ են հմի,</p><p>Գեհենի´ ծուխն ա կինո նկարե – ոգելու<sup>7</sup> ժամին:</p><p>Սրանք, ուրեմն, ճի´շտ են, անատամ,</p><p>	Ներկած ու մանր, համ էլ – պլստան:</p><p>Ճարպիկը կարա հենց իրա ձեռով սրանց գույներ տա,</p><p>Կամ խանութները կարան կուտակեն, մինչև գնորդ գա:</p><p>	Բայց հենց քեֆ անենք սրանց հովի տակ,</p><p>	Էկեք չհիշե´նք – ո´րդուց են սրանք:</p><p>Քեզ հանգիստ պահի. ձև արա (ոնց որ կա´րգն ա աշխարհի),</p><p>Թե սաղ աշխարհը ըսե´նց ա էղե – յո´թ միլիոն տարի,<sup>8</sup></p><p>	Ու էս ձևերից մի դղյակ սարքի,</p><p>	Ուր ազատ ապրի – էրազ ու ոգի:</p><p>Վերինն ինչ էլ տա, նվեր, թե շնորհք, կըլնի երկարժեք:</p><p>Ուրեմն, իմ պես, հրաշքի զոռով, միտք արա մեկ-մեկ,</p><p>	Թե Վերինն իշքաաա˜ն – բան կարար չտաաա˜ր,</p><p>	Ու հույսի մահից – կեցվածքի դա´ս առ:</p><p>–––––</p><p><sup>1</sup><em> Ակնարկը Դանթեի «Աստվածային կատակերգությանն» ա:</em></p><p><sup>2</sup><em> Ակնարկը Դեյվիդ Հերբերտ Լոուրենսի «Մահվան նավը» պոեմն ա: Սրա մեջ մարդու մահից հե­տո հոգին մարմնի ծակերից դուրս ա գալի, հետո էդ ծակերով հետ ա գալի իրա «տունը»:</em></p><p><sup>3</sup><em> Ludwig Witgenstein-ը 20-րդ դարի ամենասկանդալային փիլիսոփաներից ա: Իր Logico-Philo­sօphicus-ի մեջ (1921-1922) Վիտգենշտայնն (1889-1951) ասում ա, օրինակ, թե. «Ինչը որ մտածելի յա, ուրեմն, հնարավոր ա»:</em></p><p><sup>4</sup><em> Ակնարկը Քրիստոսի փշե պսակն ա, որ թագի տեղը դրին գլխին:</em></p><p><sup>5</sup><em> Ժողովողի խոսքերն են Աստվածաշնչից. «Հիմարի ծիծաղը ճիշտ նույնն ա, ինչ որ փուշ ու տա­տաս­կի ճարճարտոցը (կրակի վրայի) կճուճի տակ»: Սրա հետ պիտի հիշվի հետևյալ անգլիական ա­սաց­վածքը.«Կճուճին նայեցիր – չի եռա»:</em></p><p><sup>6</sup><em> «Ջրից պրծավ, ընգավ կրակը» ասացվածքի անգլերեն համարժեքն ա:</em></p><p><sup>7</sup><em> Հին հայերնով «ոգելը» նշանակում էր. «ասել; հմայել; կախարդել»:</em></p><p><sup>8 </sup><em>«Յոթ միլիոն տարին», էսօրվա գիտության ասելով, նախամարդու (homo-ի) տարիքն ա:	</em></p><h2 id="section-58"><a id="_Toc172920139"></a><strong>4. Վերջին ի՞նչ մնաց, ասա´ </strong></h2><p>Waiting for the End, Boys, Waiting for the End </p><p>(Էմփսոնի պես)</p><p>Վերջին ի՞նչ մնաց, ասա´, վերջին ի՞նչ մնաց:</p><p>Վերջն ի՞նչ ա գալու: </p><p>Ո՞վ ա ինչ տալու: </p><p>Ո՞ւր ենք էթալու: </p><p>Էլի՞ չի գալու, ասա´, վերջին ի՞նչ մնաց:</p><p>Աշտարակ սարքե՞նք, ասա´, բայց վախտը գնաց:</p><p>Թե՞ բախտին պա՞րտք ենք: Վերջին ի՞նչ մնաց:</p><p>Ոչ գունդ, ոչ շա՞րք ենք, հա՞րց ենք անիմաց,</p><p>Խեղճ ու անվա՞րք ենք, ասա´, վերջին ի՞նչ մնաց:</p><p>Էթանք մո՞մ վառենք, ասա´ – բայց մոմ չմնաց:</p><p>Տկլորվե՞նք, սառե՞նք –վերջին ի՞նչ մնաց:</p><p>Քաղցր չե՞նք, դա՞ռն ենք, հավե՞րժ ենք, անա՞նց,</p><p>Բարձրյալի բա՞ռն ենք, ասա´, վերջին ի՞նչ մնաց:</p><p>Գոռա՞նք, ճա՞ռ ասենք, ասա´, բա՞րձր, թե՞ կամանց:</p><p>Ախր ո՞ւմ լսենք: Վերջին ի՞նչ մնաց:</p><p>Ոչ մի բան չասե՞նք, չկպնե՞նք իրանց,</p><p>Որ չվնասե՞նք, ասա´, վերջին ի՞նչ մնաց:</p><p>Բռնենք գի՞րք գրենք, ասա´, հզո՞ր, գերազա՞նց,</p><p>Թքենք ու մրե՞նք: Վերջին ի՞նչ մնաց:</p><p>Մոռանա՞նք, ջրե՞նք, խառնե՞նք չոր ու թաց,</p><p>Թե՞ սուրը սրենք, ասա´, վերջին ի՞նչ մնաց:</p><p>Չէ՞, փուչիկ փչե՞նք, ասա´, խուլ ու կուրացա՞ծ,</p><p>Ու ասե՞նք. «Քիչ ենք»: Վերջին ի՞նչ մնաց:</p><p>Հա՞, շա´տ-շա´տ ենք դի՞նջ, ծույլ ու կարկամա՞ծ:</p><p>Անտոհմ ու բի՞ջ ենք, ասա´, վերջին ի՞նչ մնաց:</p><p>Թե՞ լեգենդ կապենք, ասա´, յանի արարված</p><p>Աշխրքի չա՞փն ենք: Վերջին ի՞նչ մնաց:</p><p>Բայց ո՞ւմ ենք խաբում – ըսենց տրորված:</p><p>Շան կեր ու լա՞փ ենք, ասա´, վերջին ի՞նչ մնաց:</p><p>Կամ էլ խելա՞ռ ենք, ասա´, անկյալ ու հարբա՞ծ</p><p>Միամիտ գա՞ռ ենք: Վերջին ի՞նչ մնաց,</p><p>Հնձած անտա՞ռ ենք, լուռ ու չորացած</p><p>Անպտուղ ծա՞ռ ենք, ասա´, վերջին ի՞նչ մնաց:</p><p>Մարքսի՞ քաշածն ենք, ասա´, թունդ դեբիլացած</p><p>Ու ոչխար դառա՞ծ: Վերջին ի՞նչ մնաց:</p><p>Թե՞ թարս տաշածն ենք – սաղ անգյալացած:</p><p>Սաղըս մաշվա՞ծ ենք, ասա´, վերջին ի՞նչ մնաց:</p><p>Վերջին ի՞նչ մնաց, ասա´, վերջին ի՞նչ մնաց:</p><p>Ինչ որ կար, գնա՞ց, էլ բան չմնա՞ց,</p><p>Հալ է´լ չմնա՞ց, ախպեր, միտք է´լ չմնա՞ց:</p><p>Վերջին ի՞նչ մնաց, ասա´, վերջին ի՞նչ մնաց:</p><p>18.01.2018</p><h2 id="section-59"><a id="_Toc172920140"></a><strong>5. Հետո՞ ինչ </strong></h2><p><a href="https://allpoetry.com/poem/8511363-Let-It-Go-by-William-Empson">Let It Go</a></p><p>(Վիլյամ Էմփսոնի պես)</p><p>Սի´ն ա: Սի´ն ու ունա´յն ա – առեղծվա´ծ ա վիթխարի:</p><p>Ինչքան էլ շատ բան լսես, հա´ կմոռանաս,</p><p>Ու հետո բան չես հիշի: Ո՞ւմ կամ խի՞ լսես:</p><p>Հակասական ա հիմքը – էս ամենայն աշխարհի:</p><p>Կէթա´ս, կէթա´ս, չե´ս մնա: Տե´ս, չհոռանա´ս: </p><p>Ախր, էս խելառնոցում – ո՞ւմ կամ ի՞նչ ասես: </p><p>15.07.2024</p><h1 id="section-60"><a id="_Toc172920141"></a><strong>ԹՈՄԱՍ ՀԱՐԴԻ</strong></h1><h2 id="section-61"><a id="_Toc172920142"></a><strong>1. Դրանից հետո </strong></h2><p>Afterwards</p><p>Իմ դեմ էլ մի օր անդարձ կփակվի դարբասը լուսի:</p><p>Ու թե որ տենան – լուսնակն ա խավար ամբին մոտենում,</p><p>Կամ էլ հունիսին շլորն ա խնդում, տենաս – ո՞վ կասի.</p><p>– Ըսենց բաները – ինքն է´լ էր տենում:</p><p>Ու որ թունդ շոգին խաժակն բազեն, անծպտուն-անձեն,</p><p>Արևոտ օդի սիրտը մեխվելով, թեթև ու ազատ,</p><p>Իշնի ու թառի ժայռին կռացած մասըրի թփին, երևի ասեն,</p><p>– Իրան է´լ էին սրանք հարազատ:</p><p>Ու մաշված, բայց տաք, թե մթնշաղին լուծվեմ խավարում,</p><p>Երփ թփերի մեջ – ոզնին վախվորած – նայում ա – ի´շ կա,</p><p>Կարող ա ասեն, </p><p>– Ըսենց անմեղի համար էր, որ հա կռիվ էր անում,</p><p>Բայց ինչի՞ հասավ, իսկ հմի – չկա:</p><p>Ու թե որ լսեն, որ էլ հա´ սուս եմ, իրանք էլ շեմին</p><p>Աշկ քըցեն ձմռան ծով-ծով աստղերին ու լա´վ իմանան,</p><p>Որ էլ ո´շ մի օր ընձի չեն տենա, կգաաա˜ ՞ մտքներին.</p><p>– Էս խորհուրդն ինքն է´լ հաստատ կտենար:</p><p>Ու երբ մթան մեջ խլաձեն թնդա զա´նգն իմ օրհասի,</p><p>Պոռթկուն քամին էլ վախտ-վախտ էդ ձենը կուլ տա ու մարի –</p><p>Ու է´լի թնդա, – այ է´դ արանքում, տենաս ո՞վ կասի.</p><p>– Հմի չի լսում. բայց որ լսում էր, հաստատ համարի:</p><p>05.08.1995</p><h2 id="section-62"><a id="_Toc172920143"></a><strong>2. Հանուն հայրենիքի</strong></h2><p>The Man He Killed </p><p> (Հարդիի պես)</p><p>Տվի, ու գլուխն էրկու կես արի –</p><p>Որտեվ ախր ինքը ոսո´խ էր, թշնամի´:</p><p>Հա բա, հենց տե´նց, հանդիպել էի չարի,</p><p>Պարզ չի՞, դուշմա´ն էր, ոսո´խ: Ու հմի,</p><p>Ես իրան տվի, ու գլուխն էրկու կես արի:</p><p>Հենց նենց: Մաշնես ծախած, անփող ու տկար,</p><p>Բանակ մտած – հանուն գումարի,</p><p>Գյուլլեցի իրան: Մեշտեղն ուրիշ բան չկար: </p><p>Ու ըսենց, պառկած էս թաց խրամատում,</p><p>Դեմուդեմ թշնամուն, պիշ-պիշ ու աշկ-աշկի, </p><p>Առանց ուրիշ մի անելիքի –</p><p>Գյուլլում ենք իրար, </p><p>Որտեվ պետե´րն են խրատում.</p><p>– Ամեն մեկըդ պտի թշնամուն մաշկի – </p><p>Հանուն հայրենիքի:</p><p>Իրար որ հանգարծ ուրիշ տեղ տենայինք, չէ՞,</p><p>Մի ուրիշ տեղ ու մի ուրիշ օր, </p><p>Մի գինետանը – մեզ խրատողների աշկից հեռու,</p><p>Կնստեինք ու իրար պատիվ կտայինք:</p><p>Պատիվ կտայինք ու, դեմներըս հաց ու գինի,</p><p>Կխմեինք ծնողների կենացն ու </p><p>Կենացն անխախտ բարեկամության,</p><p>Ու կգլգլար երգ ու գինու </p><p>Անըսկիզբ ու անվերջ առուն,</p><p>Որտեվ խրատողներն ըտտե չէին ըլնի:</p><p>Բայց տվի´ իրան, տվի´ ու անդազահա´ն արի –</p><p>Որտեվ ինքը ոսո´խ էր, թշնամի´:</p><p>Ախր, ասե´լ էին չէ՞. «Հանդիպելու ես չարի»:</p><p>Պարզ չի՞: Դուշմա´ն էր, ոսո´խ: Ու հմի,</p><p>Ես տվի´ իրան, տվի´ ու անդազահա´ն արի:</p><p>Հենց նենց: Տվի ու գյուլլի իրան: </p><p>Ուրիշ բան, մի ուրիշ պաճառ-մաճառ – չկա´ր:</p><p>Պատերազմը նե´ռ ա, ոճի´ր ու արո´ւն: </p><p>Պատերազմը մենակ չարիք ա արարում,</p><p>Ու պատերազմում</p><p>Մի անմեղ օջախ ես մարում</p><p>Ու գյուլլում ես հենց է´ն մեկին,</p><p>Ում հետ քե´ֆ կանեիր, ձմեռ թե գարուն,</p><p>Թե´ ուղեղդ թույնած չըլնեին: </p><p>Գյուլլում ես «հանուն հայրենիքի»,</p><p>Որ քու երկրի վարչախումբը հաղթանակ տոնի – </p><p>Գաղափարներով «աստվածային» Պլատոնի:</p><p>Ու ըսենց, դիրքերում ըլենք, թե ձեռնամարտում,</p><p>Դեմուդեմ, պիշ-պիշ ու աշկ-աշկի, իրար ենք ուտում,</p><p>Կադղած գյուլլում ենք իրար ու հոշոտում –</p><p>Ու սպասում հաղթանակի հրաշքին:</p><p>Մահի հաղթանակը նե´ռ ա ու արո´ւն,</p><p>Որտեվ հոշոտում ես հենց քո´ւ պես մեկին,</p><p>Ընե´նց մի մեկին, ում որ մի ուրիշ տեղ տենայիր,</p><p>Հետը քե´ֆ կանեիր, ձմեռ ըլներ, թե գարուն,</p><p>Կամ ուշ գիշերը, կամ առավոտը ծեգին:</p><p>03.09.2022–18.10.2022</p><h2 id="section-63"><a id="_Toc172920144"></a><strong>3. Ընթացքը, ունայն ու բնականոն</strong></h2><p>Long Have I Framed Weak Phantasies of Thee…</p><p> (Հարդիի պես)</p><p>Կյա´նք տևեց, </p><p>Մինչև պատրանքիդ ձե´վ տվիր,</p><p>Ո´վ Բրուտ, լուռ ու անդեմ ու խուլ:</p><p>Ասում ես. «Բանո´ւմ եմ անդուլ</p><p>Ու չարչարվում, որ դեմ չառնեք ցավի,</p><p>Ու չդառնաք անզոր ու թո՞ւլ»:</p><p>Կապրիզըդ ինչքան էլ </p><p>Մեր մեջը կա´մք դնի,</p><p>Կամ դնի խելք ու պատվիրան –</p><p>Հա էլ Մա´հը կըլնի տիրան:</p><p>Կասկածն էլ կխոլանա ու չի քնի –</p><p>Չէ´, չի´ վերանա – ինքն իրան:</p><p>Ասում ես. «Կապրիզըս թող արած –</p><p>Չմոռանա´ք բարին,</p><p>Չտրվե´ք նեռ չարին,</p><p>Ու հլը կիսատ արարած,</p><p>Չլսե´ք գո´ղ-տկարին»:</p><p>Չի´ լսի: Ո´չ մեկը: </p><p>Ո´չ զինվորն ու սպա´ն,</p><p>Ո´չ մեծը, ոչ է´լ էրեխան –</p><p>Ու սաղն է´լ կտրվեն </p><p>Չոռ ու ցավերին,</p><p>Ու կհասնեն ավերին:</p><p>Ու լալով կասես. </p><p>“Էսքան ինքնասպա՞ն –</p><p>Խի՞ չհասան էրազիս նավերին,</p><p>Նզո´վք – կապրիզիս դավերին”:</p><p>30.12.2017 </p><h2 id="section-64"><a id="_Toc172920145"></a><strong>4. –Ո ´վ, Սե´ր,– ասի</strong></h2><p>I Said to Love</p><p>(Ես ու Թոմաս Հարդին)</p><p>– Ո´վ, Սե´ր, – ասի,–</p><p>– Անցածն անցավ ու քեզ էսօր անգիր գիդենք,</p><p>Արարքդ հին, խարդավանք ու ձևերդ նենգ,</p><p>Ու վարքդ սին:</p><p>Ինչ էլ դնեն անունը քու, Արուս, էրոս,</p><p>Չես դառնալու երկրին փրկիչ, կամ էլ հերոս,</p><p>Ո´վ, Սե´ր, – ասի:</p><p>– Ո´վ, Սե´ր, – ասի,</p><p>– Տեսե՛լ ենք, որ – յա´ն ես տվե, փորձ շա´տ ունենք,</p><p>Զորք-մորք չունես, արդեն էնքան միամիտ չենք,</p><p>Մնանք հույսիդ:</p><p>Քանի՞ անգամ խնդիրք արինք. «Արի´, փրկի´,</p><p>Ցավ ու դարդից մեզ ազատի´, հո´ւյս տու, գրկի´,</p><p>Ո´վ, Սե´ր», – ասի:</p><p>– Ո´վ, Սե´ր, – ասի,</p><p>– Ջահել է´լ չես, չունե´ս ուժը անկեղծության,</p><p>Ոչ նե´տ ունես, ոչ աղավնի´ խաղաղության –</p><p>Նստած ուսիդ:</p><p>Կարա´ս անես, կարաս մենակ դա´ռն արհավիրք,</p><p>Մենակ եղե´ռն ու ծո´վ արուն, մենակ չարի´ք,</p><p>Ո´վ, սե´ր, – ասի:</p><p>– Ո´վ, Սե´ր, – ասի,</p><p>– Ասում ես, թե. «Առանց ընձի կանհետանա´ք,</p><p>Առանց սիրո կարող ա հեչ մա´րդ չմնաք,</p><p>Ու դառնաք սին»:</p><p>Չե´նք վախենում էդ գալիքից, – ասի, – ո´վ Սեր,</p><p>Արդեն շատ ենք հաստակաշի ու շատ ենք ծեր,</p><p>Ու թո ըլնի´, ինչ որ կըլնի,</p><p>Գնա´, ո´վ Սեր:</p><h2 id="section-65"><a id="_Toc172920146"></a><strong>5. Չէ, չես սիրում</strong></h2><p>You Did Not Come </p><p> (Հարդիի պես)</p><p>Էլի չէկար:</p><p>Ուշ ժամերին, </p><p>Սրտատրոփ – </p><p>Կանգառ չկար,</p><p>Տենչըս սրսուռ – </p><p>Դալուկ, կամկար – </p><p>Մնում էի – </p><p>Տեղըս մեխված,</p><p>Հույսիցըս կախ,</p><p>Մազից կախ-կախ,</p><p>Կարկամ, անկար,</p><p>Մնում էի – </p><p>Երեր ու լուռ,</p><p>Մահաթմբիր </p><p>Ու անսարսուռ</p><p>Սուս ու պաղ-պաղ…</p><p>Մե´կ ա, չէկար:</p><p>Հա´, չես սիրում:</p><p>Թե սիրեիր – </p><p>Սրտատրոփ, </p><p>Գործըդ թողած,</p><p>Գալու էիր, </p><p>Սրաթռիչ ու նվաղած,</p><p>Դառած մի բուռ, </p><p>Դառած հևք ու </p><p>Շունչ ըսքողած:</p><p>Բա´: չ´ես սիրում:</p><p>05.06.2017-05.06.2022</p><h1 id="section-66"><a id="_Toc172920147"></a><strong>ՎԻԼՅԱՄ ԲԱԹԼԵՐ ԵՅՑ</strong></h1><h2 id="section-67"><a id="_Toc172920148"></a><strong>1. Չորս պատերազմ</strong></h2><p>The Four Ages of Man</p><p> (Եյցի պես)</p><p>Մարդն իր մարմնի հետ կռվեց,</p><p>Բայց մարմինը չծռվեց:</p><p>Հետո կռվեց խղճի հետ,</p><p>Հոգին դառավ ախտաժետ:</p><p>Կպավ մտքին բանական, </p><p>Հոգին դառավ ապական:</p><p>Հերթը հասավ Արարչին:</p><p>Էսի կռիվն ա վերջին:</p><p>06.01.2018</p><h2 id="section-68"><a id="_Toc172920149"></a><strong>2. Յոթանասունիս մնաց ինը ամիս</strong></h2><p>Why Should Not Old Men Be Mad? </p><p> (Եյցի պես)</p><p>Բիձեքը խի՞ են ցնդած ու խելառ:</p><p>Բա տենան ոնց ա պըսպղուն ու վառ</p><p>Ջահել աղջիկը, չքնաղ ու փերի,</p><p>Մաշվում ու դառնում չոր ու անբերրի,</p><p>Կամ էլ անհեթեթ, պառավ կակադու,</p><p>Կամ մի բամբասկոտ, կռվարար ջադու,</p><p>Էլ ո՞նց դիմանան:</p><p>Ախր, երբ էլ որ նայում են սրանց,</p><p>Ոնց որ հայլու մեջ, տենում են իրա´նց:</p><p>Բիձեքը խի են ցնդած ու խելա՞ռ:</p><p>Բա տենան – ոնց ա անբան ու տգետ </p><p>Քծնողը դառնում հարուստ մեծապետ,</p><p>Ոնց ա մարդագել խարդախն ահավոր</p><p>Դառնում մեծ իշխան կամ էլ գահավոր,</p><p>Բա տենան ոնց ա էրազը շենշող</p><p>Դառնում մղձավանջ ու չար հոգեառ, </p><p>Էլ ո՞նց դիմանան,</p><p>Էլ ո՞նց չմաշվեն, ձմեռ ու ամառ, </p><p>Ու ո՞նց չդառնան բիձա ու խելառ:</p><p>22.07.2017</p><h2 id="section-69"><a id="_Toc172920150"></a><strong>3. Էրկու ծառը  </strong></h2><p>The Two Trees</p><p>Քա´ղցրըս, քո´ւ սրտին աշկըտ քից,</p><p>Ընդե´ ա սուրբ ծառը բերկրանքի:</p><p>Մասունք ա կաթում անմեղ ծաղկունքից,</p><p>Ճյուղերը – ակունքի´ց հրճվանքի:</p><p>Ու թաքուն արմատը զորության</p><p>Խի´նդ ա – Լուսնի´ն ու Արուսի´ն<sup>1</sup>,</p><p>Պըտղի ծիրանին ցնծության</p><p>Սնո´ւնդ ա աստղերի լուսին:</p><p>Դողդոջը դրա կատարի</p><p>Իրա երգե´րն ա տվե ծովերին,</p><p>Շուրթերս էլ առանց դադարի,</p><p>Մերվե´լ են էդ կախարդ երգերին:</p><p>Բռնել ա Սե´րն ընդե լուս շրջան,</p><p>(Էսօրվա շրջանը հրավառ)</p><p>Էն անո´ւս<sup>2</sup> ձևերով այլազան,</p><p>Ալեծուփ, պոռթկուն ու հողմավար:</p><p>Մտքիդ էն սանդալնե´րն են արծիվ<sup>3</sup>,</p><p>Ու մազերն օձե ու ցիս-ցից<sup>4</sup>.</p><p>Բայց դեմքիդ մա´ռ իջավ հոգսածին,</p><p>Քա´ղցըրըս, քո´ւ սրտին աշկդ քից:</p><p>***</p><p>Մի´ նայի դառնաղի հայելուն, </p><p>Որ Նեռը, ուխտազանց ու նենգ,</p><p>Անդադար տալիս ա նայելու,</p><p>Կամ նայի, բայց քի´չ ու մեկ-մեկ:</p><p>Ընդե սև´ պատկերն ա օրհասի,</p><p>Որ մրուր մթա´նն ա որդեգիր,</p><p>Արմատը – խորքերում սառուցի,</p><p>Ճյուղ ու ծաղկունքը – թուղթ ու գիր:</p><p>Ու նե´նգ ա ու խարդախ ամեն բան</p><p>էդ անապատում սառուցե,</p><p>Որ է´ն վախտ արարեց սատանան,</p><p>Երբ Աստված քնո´վ էր անցե:</p><p>Թուղթ ու գիր ճղների արանքում –</p><p>Մագիլնե˜ր, կտուցնե˜ր ու ճանկե´ր,</p><p>Հողմավար, ալեծուփ ու պոռթկուն</p><p>Մտքերի անգղներ – գիշակեր,</p><p>Կատաղի ու թունոտ ու լաչառ,</p><p>Որ Նեռի գորովն են վայելում:</p><p>Բայց ափսո´ս, աշկ-ունքըդ դառավ չար´ –</p><p>Մի´ նայի դառնաղի հայելուն:</p><p>–––––</p><p><sup>1</sup> <em>Արուսը Արուսյակ-Վեներան ա, Լուսաստղը:</em></p><p><sup>2</sup> <em>Անուս-անգրագետ, անտեղյակ, չկարդացած: Yeats-ի կարծիքով շատ բան իմանալը երևի ցավ ու դարդ ա:</em></p><p><sup>3</sup> <em>Հունական Հերմես աստծու թռնող սանդալները:</em></p><p><sup>4</sup> <em>Գորգոն Մեդուզայի մազերի տեղն օձեր էին:</em></p><h2 id="section-70"><a id="_Toc172920151"></a><strong>4. Ամենաբարին</strong></h2><p>(Եյցի պես) </p><p>Առկայծում են, սուս, սառն ու անծպտուն, աստղ ու գերնոր,</p><p>Տիեզերքում խոր, անհասանելի, ամմե´ն-ամեն օր –</p><p>Աստվածի կամքով – ամենաբարի:</p><p>Բացում են իրանց աչիկները վառ – ծաղիկներն անեղծ</p><p>Ամեն մի գարուն, ծառերն են ծաղկում, թե´ ծիրան, թե´ դեղձ –</p><p>Աստվածի կամքով – ամենաբարի:</p><p>Ու ջուր են տալի արար աշխարհին անձրևները թաց,</p><p>Որ հասցրել ա պասսատ-մուսսոնի քամին համընթաց –</p><p>Աստվածի կամքով – ամենաբարի:</p><p>Սերունդ են տալի արարածները էս սաղ աշխարհի,</p><p>Ու արևի տակ տեղ կա ուժեղին – չկա անճարին –</p><p>Աստվածի կամքով – ամենաբարի:</p><p>Պատերազմներում, տաս հազար տարի, երկիր են պոռթում,</p><p>Կոտորում կանանց, ծերունիներին, մանուկ են մորթում –</p><p>Աստվածի կամքով – ամենաբարի:</p><p>28.07.2017</p><h2 id="section-71"><a id="_Toc172920152"></a><strong>5. Քե´զ տես</strong></h2><p>‘She Will Change,’ I Cried, ‘into a Withered Crone.’ </p><p> (Եյցի պես)</p><p>– Հրես մի հատ էլ – նոր բացված կակաչ,</p><p>Սլացիկ բոյով, սևսիրտ ու հրաչ:</p><p>Արի տո´ւն տանենք:</p><p>« Էտի հմի´ ա հրաչ ու սիրուն,</p><p>Հետո կդառնա թոշնած ցախավել,</p><p>Անսիրտ ու անհուր, չոր ու անարուն,</p><p>Տանենք ի՞նչ անենք»:</p><p>– Խի՞, այգիդ չոր չի՞: Մի չորը ավել,</p><p>Մի չորը պակաս,</p><p>Տարբերությունը պտի որ չզգաս:</p><p>– Հրես մի չքնաղ նորահաս փերի,</p><p>Պսակվի հետը, էրեխա բերի,</p><p>Տունդ լիանա:</p><p>«Ինչքան էլ հմի չքնաղ ըլնի սա,</p><p>Ախր կդառնա մի թոշնած ջադու, –</p><p>Պսակվեմ հմի՞: Ի՞նչ անեմ, ասա´,</p><p>Դառնամ ստրուկը թոշնած Ցերբերի՞,</p><p>Ասա´, իմանա´մ»:</p><p>– Ասում ես, վերջը կդառնա ջադո՞ւ:</p><p>Բա ի՞նքդ, բա դո՞ւ:</p><p>01.08.2017</p><h1 id="section-72"><a id="_Toc172920153"></a><strong>ԴԵՅՎԻԴ ՀԵՐԲԵՐՏ ԼՈՈՒՐԵՆՍ</strong></h1><h2 id="section-73"><a id="_Toc172920154"></a><strong>1. Մահվան նավը</strong></h2><p>The Ship of Death</p><p>Արդեն աշուն ա հմի, ու թափած խնձոր,</p><p>ու երկաաա˜ր ճամփա´ – դուռը անհուշի։</p><p>Խնձոր ա թափում, ոնց որ խոշոր ցող,</p><p>որ տրաքի ու պրծնի իրանից։</p><p>Ու վախտն ա էթալու –</p><p>«հաջող» ասելու սեփական անձին</p><p>ու դուռ բացելու ընգած անձի մեջ։</p><p>Սարքե՞լ ես մահվանըդ նավը<sup>1</sup>, </p><p>սարքե՞լ ես, ասա՛։</p><p>Էէէ˜, սարքի՛ մահվանդ նավը, </p><p>որտեվ պետքըդ ա գալու։</p><p>Մռայլ անտառը կողքըդ ա, ու համարյա որոտով,</p><p>միլիարդով խնձոր կթափվի կոշտացած գետնին։</p><p>Ու մա´հ ա օդի մեջ ու մեռելահոտ։ Հոտը չե՞ս առնում։</p><p>Ու ճաք-ճաք մարմնի մեջ վախեցած հոգին մի օր տենում ա,</p><p>որ չոր ա ու կնճռոտ, համ էլ ­– ըսփրթնած –</p><p>Էդ ճաքուճուքից փչող քամու տակ։</p><p>Բայց թուր ու սրով մարդ կարա՞ իրա օրհասն արարի<sup>1</sup>։</p><p>Նշտար ու սրով, սուսեր ու գյալլով մարդ հա է´լ կարա</p><p>կյանքից ելքի ճաք ու ճեղք բացի։</p><p>Բայց էտի կդաոնա՞ անդորր, էէէ˜, ասա տենամ,</p><p>կդաոնա՞ անդորր։</p><p>Որտեվ մորթելը, թեկուզ մարդն իրան,</p><p>ո՞նց կարա ախր անդորր տա մարդուն։</p><p>Խոսենք, ուրեմն, է´ն մի անդորրից,</p><p>որ գիտենք ու կարանք իմանանք,</p><p>է´ն մի, որ հանդարտ ու պինդ սրտի օրհասն ա, </p><p>քաղցր ու խոր։</p><p>Բայց էդ անդորրին ախր ո՞նց հասնենք։</p><p>Ուրեմը, սարքի մահվանդ նավը,</p><p>սկսելու ես որտեվ ամենաերկար ճամփեդ – դուռը անհուշի։</p><p>Ու մեռի´, մեռի´, մեռի երկաաա˜ր ու տանջալի,</p><p>հենց արանքումը հին ու նոր անձի։</p><p>Արդեն մարմինները մեր – ընգած են ու ճաք-ճաք,</p><p>արդեն հոգիները մեր – պակսում են ու ծորում –</p><p>էդ դաժան ճաքերի ելքերից։</p><p>Արդեն խավար ու անծեր օվկիանոսն օրհասի</p><p>հասնում ա մեր վերքերին ու էդ ճաքերով</p><p>ներս ա լցվում ու հեղեղում,</p><p>արդեն մե´ջն ենք ջրհեղեղի։</p><p>էէէ˜, սարքի մահվանըդ նավը, տապանըդ փոքր,</p><p>ու ուտելիք վեկալ, մանր թխվածք-բան ու գինի,</p><p>էդ անհուշի միջով խավար սլացքի համար։</p><p>Մարմինն ա մեռնում էլի ու էլի´, ու սև ջուրն ա գալի –</p><p>ու քանդուքարափ ա անում – հենարանը երկչոտ հոգու։</p><p>Մեռնում ու մեռնո´ւմ ենք ախր, սաղըս էլ մեռնո´ւմ ենք,</p><p>ու ոչ մի բան չի առնի դեմը – մեջներիս սև ջրհեղեղի,</p><p>ու հես ա, էտի աշխարհն ա առնելու – աշխարհը դսի։</p><p>Մեռնում ու մեռնում ենք ախր,</p><p>մեր մարմինն ա մեռնում էլի ու էլի, ու ուժաթափ ենք ըլնում,</p><p>ու մեր հոգին կծկվում ա ջրհեղեղը ծեծող մո´ւթ անձրևի տակ,</p><p>ու կծկվում ա վերջին ճյուղերին։</p><p>Մեռնում ու մեռնում ենք ախր,</p><p>ուրեմը, ուզած-չուզած, պտի մահ ուզենք,</p><p>ու մեր մահվան նա´վը սարքենք,</p><p>որ էտի մեր հոգին տանի ամենաերկաաա˜ր ճամփով։</p><p>Մի փոքր նավ, ուտելիք ու թիերով, փոքրիկ աման-չամանով</p><p>ու էդ սաղ էղած-չեղածով, կազմ ու պատրաստ –</p><p>մարմնաթափ հոգուն։</p><p>Դե էդ փոքր նավը ջուրն իջըցրու,</p><p>դե որ մարմինը մեռնում ա ու կյանքը թռնում,</p><p>ջուրն իջըցրու ու ճամփա ընգի, ու հետդ էլ</p><p>փխրուն հոգին էդ խիզախության փխրուն նավի մեջ,</p><p>ուտելիք ու փոքրիկ աման-չամանով, մի ձեռ փոխնորդով,</p><p>սև ջրի անապատի վրա, եզերքի´ ջրերի վրա,</p><p>մահվան ծովի վրա, ուր որ սև-լողում ենք էլի,</p><p>որտեվ առագաստ չունենք ու չկա կայան։</p><p>Կայան չկա՛, ու էթալու ո´չ մի տեղ չկա,</p><p>մենակ խորացող խավար, որ էլի յա սևանում,</p><p>ավելի սև ու անծպտուն ու անճողփուն ջրհեղեղի վրա,</p><p>խավարի հետ համաձա´յն խավար, տակն ու վրա խավար,</p><p>ընենց որ – էլ ոչ մի ուղղություն չկա:</p><p>Ու փոքրիկ նավն ընդեղ ա, բայց մեկ ա –</p><p>անցե-գնացել ա ու չի էրեվում, որտեվ իրան ինչո՞վ տենաս։</p><p>Անցած ու գնացած, բայց մեկ ա, ընդե´ ա ինքը,</p><p>բա էլ որտե՞ղ ըլնի։</p><p>Էէէ˜, տո ոչ մի տեղ էլ չի´ ըլնի։</p><p>Ու ամմե´ն ինչն ա անցած-գնացած,</p><p>Մարմի´նն ա անցած-գնացած,</p><p>լրիվ թաղա´ծ ու գնացած, լրի´վ ա գնացած։</p><p>Վերևի խավարն էլ ա ներքևինի պես ծանր,</p><p>ու փոքրիկ նավը դրանց արանքով անցել ա,</p><p>անցա´ծ ա ու գնացած, օրհա´սն ա էսի, անցա´ծ ա ու գնացած,</p><p>անհո´ւշն ա էսի։</p><p>Բայց էլի, ու ինքն իրան,</p><p>անհունից էկող մի թել ա խավարից ջոկնըվում,</p><p>հորիզոնական մի թել, որ մի քիչ դողդոջ ու գունատ</p><p>ծխում ա խավարի վրա։</p><p>էրա՞զ ա էսի, թե՞ ծուխն էդ գունատ – մի քիչ վերն ա ծխում։</p><p>Մի րոպե հլը, մի րոպե, որտեվ արշալուս կա հլը –</p><p>անհուշից հարելության անխի´ղճ արշալուս։</p><p>Մի րոպե հլը, մի րոպե, փոքրիկ նավ, որ լող ես տալի</p><p>ջրհեղեղ ու արշալուսի սև ու մոխիր ու մեռած հատակին։</p><p>Մի րոպե հլը, թունդ դեղինի օտար բոց ու լեզու,</p><p>ցուրտ ու գունատ լեզու, վարդի՛ բոց ու լեզու։</p><p>Վարդի´ բոց ու լեզու, ու ամեն բան նորից ա սկսվում։</p><p>Ջրհեղեղը հետ ա քաշվում ու մարմի´նն ա էրեվում –</p><p>դատարկ խեցու պես անծանոթ ու սիրուն։</p><p>Ու փոքրիկ նավը, վարդագույն ջրերի վրայով,</p><p>անհաստատ ու նվաղելով,</p><p>թռնում ա տուն, ու փխրուն հոգին իջնում ու</p><p>իրա տունն ա մտնում նորից – սիրտը լիացնելով անդորրով։</p><p>Ու սիրտն ա հանդարտ ճոճվում,</p><p>նորացած թեկուզ անհուշի անդորրով,</p><p>բայց խաղա´ղ անդորրով։</p><p>Էէէ˜, սարքի մահվանդ նավը, սարքի՛,</p><p>որտեվ պետքդ ա գալու,</p><p>որտեվ անհուշի ճամփեն քե´զ ա սպասում։</p><p>–––––</p><p><em><sup>1</sup> Նկատի ունի նավի էն մակետները, որ հին ժողովուրդներից ոմանք, օրինակ, էտ­րուսկ­ներն ու ե­գիպ­տացիները, դնում էին հանգուցյալի դիակի հետ, գերեզմանի մեջ, որ սրա հոգին էն աշխարհում կտրի անցնի մահվան գետը կամ օվկիանոսը:</em></p><h2 id="section-74"><a id="_Toc172920155"></a><strong>2. Էրկու տարի անց</strong></h2><p>Two years later</p><p>(<em>Եյցի պես)</em></p><p>Չե՞ն ասե, </p><p>Որ աշկերիտ բարի ու չքնաղ</p><p>Հայացքը, ախր –</p><p>Հա´մ ունայն ա, հա´մ ծանծաղ:</p><p>Գիդե՞ս, ո´նց ա թիթեռը սիրո հնոցում</p><p>Վառվում ու մեռնում</p><p>Մոմի դողդոջուն բոցում:</p><p>Կասե´ի, բայց…</p><p>Բայց ախր շա´տ-շատ ես ջահել,</p><p>Ախր չես հասկանա,</p><p>Դու – ջահել, ես – ահել:</p><p>Կառնե´ս ու կուլ կտաս,</p><p>Ու կմարսես,</p><p>Ինչ էլ տան,</p><p>Մինչև չտարբերես</p><p>Միջուկ ու աստառ ու էրես –</p><p>Մինչև մորդ էն ցավերը միտըդ չբերես,</p><p>Ու իրա պես չդառնաս կարկատան:</p><p>Կասե´ի, բայց…</p><p>Բայց ախր ես շա´տ եմ ահել,</p><p>Որ հասկանաս</p><p>Օրերիս լեզուն, ա´յ ջահել:</p><p>21.01.2018</p><h2 id="section-75"><a id="_Toc172920156"></a><strong>3. Բավարական օձադեղը</strong></h2><p>Bavarian Gentian</p><p>Ամեն տուն չի, որ – սառը սեպտեմբերին,</p><p>Մայքլի սարսուռ ու սուսուփուս օ´րն օձադե´ղ ունի։</p><p>Բավարական օձադեղ, բոյով ու սև, բայց սև –</p><p>սևըցնելով ցերեկը պլուտոնյան խավարի ծխացող կապուտով</p><p>փարոսի պես ու ցիս-ցից, իրա սևության սև բոցը կապուտ ու</p><p>փշուր-փշուր փոելով բիս-բիծ, տափակած ցերեկվա սիպտակի տակ,</p><p>կապուտ ծխացող խավարի փարո´ս ծաղիկ,</p><p>Պլուտոնի սև ու կապո´ւտ  բյուրեղ,</p><p>հադեսյան սրահների ճրա´գ սև, բոցով սե´վ ու կապուտ,</p><p>սե´վ ու շի´թ-կապուտ-սե´վ ու շի´թ,</p><p>ոնց որ Դեմետրի ճրագներն են սե´վ ու շի´թ,</p><p>ցո´ւյց տու, ուրեմն, ճամփե´ն ցույց տու։</p><p>Օձադե´ղ տվեք, փարո´ս տվեք,</p><p>որ ճամփես քըթնեմ էս կապո´ւտ ու երկճուղ ծաղկի փարոսով,</p><p>էս խավա´ր աստիճանով ցած, ուր կապուտը կապուտո´վ ա սևանում,</p><p>հենց ընդե, ուր Պերսեփոնե´ն ա իջնում հենց հմի,</p><p>սարսուռ սեպտեմբերից գալով – անտես կայսրությանն էս սև,</p><p>ուր խավարի մեջ խավա´րն ա արթուն,</p><p>ու Պերսեփոնեն ձեն ա մենակ, կամ անտես ու սև խավար,</p><p>պարուրված պլատոնյան թևերի ավելի սե´վ ու թո´ւնդ խավարով ու</p><p>սե´վ ու թո´ւնդ խավարի սիրով խոցված</p><p>խավարի փարոսների պերճության մեջ –</p><p>կորուսյալ հարս ու փեսայի վրա խավա´ր ըսփռելով։</p><p>–––––</p><p><em>Լոուրենսն էսի գրել ա 1929-1932-ին, էրկու տարբերակով: Օձադեղը ծաղիկ ա։ Անգլերեն՝ gentian, ռուսերեն՝ горечав­ка։ Լապտերի (torch-ի) նը­ման ա (մեխակի)։ Երևի վաղնջական շրջանում կապված էր Մայր Աստ­ված Իշտար-Աստարտե-Կիբե­լե-Դե­մետր-Ափրոդիտե-Վեներա-Շամիրամ-Անահիտ-Աստղկի ու ուրիշ մայր  աս­տ­ված­ների պաշտամուն­քին։</em></p><p><em>Էս ոտանավորի բնագիրը համարվում ա Լոուրենսի գլուխգործոցը։</em></p><h2 id="section-76"><a id="_Toc172920157"></a><strong>4. Անգլիացին էս ինչքա´ն ա ընտիր</strong></h2><p>Անգլիացին էս ինչքա´ն ա ընտիր,</p><p>ահավո´ր ա ընտիր –</p><p>անգլիացին ամենաընտի´րն ա աշխարհի:</p><p>Էսի հլը ի´նչ, անգլիացին</p><p>ընտիր ըլնելու գորձով է´լ ա ընտիր,</p><p>քո´ւ ընտիր ըլնելու գորձով էլ ա ընտիր, բա´:</p><p>Ու թե ընտիր չես, վռազ քեզ կհասկըցնի էտի:</p><p>Ամերիկացին, ֆրանսիացին, գերմանացին ու</p><p>ազգերը մնացած, ընենց – ոչինչ,</p><p>բայց հո իսկականից ընտիր չե՞ն ախր:</p><p>Ախր իրանք ո՞նց կարան</p><p>մե´ր հասկըցածով ընտիր ըլնեն, չէ՞:</p><p>Սրա համար էլ</p><p>իրանց չպտի մի լուրջ բանի տեղ դնենք:</p><p>Իհարկե, պտի´ ասենք, որ իրանք է´լ են ընտիր,</p><p>պարզ բան ա, անշուշտ:</p><p>Բայց, ճիշտն ասած, կարևոր չի,</p><p>թե ինչ ենք ասում իրանց,</p><p>ախր մեկ ա, իրանք չեն հասկանա,</p><p>սրա համար էլ կարանք իրանց ամեն բան էլ ասենք,</p><p>օրինակ. «Ընտի´ր էղեք, ուղղակի – ընտիր»,</p><p>բայց իրանց չպտի մի լուրջ բանի տեղ դնենք,</p><p>չեն հասկանա,</p><p>ուղղակի իրանց հանդեպ ընտիր էղի,</p><p>լաաա˜վ ընտիր էղի,</p><p>բայց չափը չանցնես, որտեվ համը կհանեն,</p><p>էղի չափավոր ընտիր, ուղղակի չափավոր,</p><p>որ իրանք հասկանան, որ ճիշտն ասած –</p><p>իրանք էնքան էլ ընտիր չեն:</p><p>31.08.2017</p><h2 id="section-77"><a id="_Toc172920158"></a><strong>5. Օձը</strong></h2><p>Մի շոգ, ահավոր շոգ օր, մի օձ էկավ ջրիս գբի մոտ,</p><p>Ու պիժամաս հագըս – ես էլ էկա, որտեվ շատ էր շոգ:</p><p>Էկանք, որ ջուր խմենք։</p><p>Կուժը ձեոըս – աստիճանով իջա</p><p>մուգ ու սև ու վիթխարի կաղնու</p><p>Թանձր ու շշմելու չափ թեք ստվերով,</p><p>ու պտի սպասեմ,</p><p>Կայնեմ ու սպասեմ,</p><p>որտեվ հե՛ս ա ինքը,</p><p>ջրիս գբի մոտ։</p><p>Օձը սև շվաքի կավե պատի ծակից ձգվեց ցած ու</p><p>Իրա փափուկ փորի վրով իրա փափկությունը տարավ</p><p>Քարի գբի մոտ ու բուկը հանգիստ դրեց գբի քարի տակ ու</p><p>Կռանթից կաթկթած պարզ ջրափոսից կում արեց</p><p>Իրա պարզ ու կտրուկ բերանով ու</p><p>իրա պարզ ու կտրուկ լնդերի</p><p>Արանքով, ջուրը սուսուփուս քաշեց ներս,</p><p>քաշեց մարմինն իրա –</p><p>Փափուկ ու երկար։</p><p>Ընձնից աոաջ մեկն արդեն ջրիս գբի մոտ էր:</p><p>Ուշացել էի ու հերթ կայնա։</p><p>Ու օձը ջրից պոկվեց ու գլուխը հելցրեց,</p><p>ոնց որ տավարն ա անում,</p><p>Ու տարտամ նայեց ընձի,</p><p>ոնց որ ջուր խմող տավարն ա անում,</p><p>Ու իրա դողացոդ ու ճուղ-ճուղ լեզուն</p><p>իրա շուրթերի արանքից</p><p>կրակեց դուս,</p><p>Միտք արեց մի քիչ,</p><p>գլուխը կախեց ու էլի խմեց</p><p>մոխիր ու հողի գույն –</p><p>Ոսկի հողի գույն էդ հայվանը,</p><p>էդ բնակիչն էս Հողագնդի</p><p>Բոց կաթսաների, էսօր,</p><p>Սիցիլիայի հուլիս կեսօրին,</p><p>երբ Էտնան ա ծխում։</p><p>Կրթությանս ձենն ասաց, որ էտի պտի ըսպանվի,</p><p>Որտեվ Սիցիլիայամ</p><p>Սև օձն անվնաս ա, իսկ ոսկեգույնը – թունավոր։</p><p>Ու միջիս ձեներն ասին,</p><p>«Թե տղամարդ ես, պտի փետ վեկալես,</p><p>Տաս դրան, լխկես ու սատկըցնես»։</p><p>Ճիշտն ասած, ինքը դուրըս շատ էկավ,</p><p>Ու ինչքա´ն էի ուրախ, որ ինքը հյուրի´ պես ա էկե,</p><p>էկել ա, որ սուսուփուս</p><p>Ջրիս գբիցը ջո´ւր խմի ու</p><p>հանդարտ ու խաղաղված ու առանց մերսիի՛</p><p>էլի հետ դաոնա հողագնդի կաթսանե´րը բոցավառ։</p><p>Վախի՞ց էր, որ չսատկացրի դրան։</p><p>Այլասերվա՞ծ էի, որ մեռնում էի հետը խոսելու համար։</p><p>Ճորտամի՞տ էի, որ ոնց որ ընձի</p><p>Պատիվ արած ըլեր ահավոր։</p><p>Ու էդ ձեները, ախր, էդ ձեները.</p><p>«Թե չվախեիր, կսատկացնեիր դրան»։</p><p>Ու ճիշտ որ, վախեցա, ահավոր վախեցա, բայց մեկ ա –</p><p>էլի ոնց որ պատիվ արած ըլեր, որ հողագնդի</p><p>Խավար ու գաղտնի դուռն էր բաց արե ու</p><p>Հենց իմ դուռն էր էկե հյուր։</p><p>Ու օձը մի կուշտ խմեց ու գլուխը հելցրեց,</p><p>էրազի մեջ,</p><p>հարբածի պես,</p><p>Ու լեզուն կրակեց,</p><p>ոնց որ ճուղ-ճուղ գիշե´ր կրակեր օդի մեջ,</p><p>Գիշե´ր – սե´վ ու սե´վ ու ճո´ւղ-ճո´ւղ,</p><p>ու շշմած հայացքով,</p><p>Ոնց որ շուրթերը լպստեր, մնաց մի քիչ,</p><p>Աստծու պես երկինքն ու կողերը նայելով, ու հետո</p><p>Գլուխը դանդաղ շուռ տվեց ու դանդաղ, շա´տ դանդաղ,</p><p>Օլոր-մոլոր քաշեց տարավ իրա էդ դանդաղ-դանդաղ</p><p>Երկարությունն ու նորից մոտեցավ</p><p>Քանդուքարափ պատիս։</p><p>Ու գլուխը կոխեց էդ ծակն ահավոր,</p><p>ու երբ ուսերն օձագեղ շարժելով,</p><p>հելավ ու ահագին մտավ ներս,</p><p>մեջըս մի տեսակ վախ ու բողոք ընգավ,</p><p>որ ինքը հանգիստ մտնում ա խավարն ու</p><p>Իրան դանդաղ քաշում ա իրա հետևից, որ ինքը</p><p>Մեջքն ա դեմ արե ընձի։</p><p>Կողքերս նայեցի ու կուժս ցած դրի ու</p><p>Մի ծուռումուո փետ վեկալա ու</p><p>Զխկեցի էթացող օձին։</p><p>Ոնց որ չկպավ իրան։</p><p>Բայց հանկարծ իրա դսի մասը դողաց,</p><p>ցոլաց կայծակի պես</p><p>Ու լկտի-լկտի, վռազելով,</p><p>անցավ ու գնաց պատի էրեսի էդ</p><p>ճեղքը հողաշուրթ,</p><p>ուր որ էդ ահավոր շոգ կեսօրին</p><p>հայացքս էլ մխվե – կախարդված։</p><p>Ու վռազ էլ ափսոսըս էկավ ու մտածեցի.</p><p>– էս ի՛նչ մանր, ինչ գռեհիկ ու ստո´ր բան էր արածըս։</p><p>Ու ես զզվեցի ընձնից ու իմ</p><p>Մարդկային կրթության ձեների´ցն անիծված։</p><p>Ու ուզեցի, որ օձը, ի´մ օձը, հետ գա։</p><p>Որտեվ իմ համար ինքը ոնց որ իշխան ըլներ խորքերից,</p><p>Անդրաշխարհի անթագ ու աքսորյալ իշխան,</p><p>Ում հմի պտի թագադրեն նորից։</p><p>Այ, թե ոնց էղավ,</p><p>Որ կյանքի Տիրակալներից մեկի հետ</p><p>Խոսալու աոիթըս կորցրի։</p><p>Էէէ˜, քավելու մի բան ունեմ –</p><p>ՆԵՂՄՏՈԻԹՅՈԻՆԸՍ։</p><h2 id="section-78"><a id="_Toc172920159"></a><strong>6. Ինքնախղճահարություն</strong></h2><p>Կյանքում չեմ տեսե, որ արարածը վայրի</p><p>խղճա ինքն իրան:</p><p>ցրտահար ծիտը ծառից ընգնում ա ու կյանքում </p><p>չի խղճում իրան: </p><p>04.09.2017</p><h2 id="section-79"><a id="_Toc172920160"></a><strong>7. Ամենախորը</strong></h2><p>Ամենախորը ազդում ա մենակ</p><p>ճշմարտությունը,</p><p>Հաջորդ հզորն ա, ասեմ, իմանա´ք, </p><p>Արդարությունը:</p><h1 id="section-80"><a id="_Toc172920161"></a><strong>ՖԵԴԵՐԻԿՈ ԳԱՐՍԻԱ ԼՈՐԿԱ</strong></h1><p>(Թարգմանությունները՝ ռուսերենից ու անգլերենից<sup>1</sup>)</p><h2 id="section-81"><a id="_Toc172920162"></a><strong>1. Խաչմերուկ</strong></h2><p>Արևելյան քամի –</p><p>անձրև մրրկող </p><p>լապտերի թաս</p><p>սիրտ ծակող</p><p>սուսեր:</p><p>Ձիգ լարի </p><p>փողոց</p><p>պիրկ ու </p><p>դողդոջ </p><p>սուսեր:</p><p>Բողբոջ – </p><p>փշե գալարի:</p><p>Ո՞ւր էթաս:</p><p>Ամեն տեղ</p><p>սիրտ ծակող</p><p>սուսեր:</p><p>23.03.2019</p><p>–––––</p><p><sup>1</sup> <em>Պոեզիայի էսօրվա անգլերեն թարգմանությունների մեծագույն մասը վեռ-լիբրով ա (այսինքն, ազատ ոտանաոր ա), բայց, իմ կարծի­քով, էս վեռ-լիբրի հայերեն թարգմանություններն էլ են հետաքրքիր: Էս գրքում ոչ անգլալեզու ոտանավորներից միայն ռուսերն ոտանավորներն են դասական մետր ու հան­գով, իսկ Լորկայի ու Ռիլկեի ոտանավորների մեծ մասը համեմատվել ա իրենց բնագրերի հետ:</em></p><h2 id="section-82"><a id="_Toc172920163"></a><strong>2. Վերջին երգը</strong></h2><p>Գիշե´րն ա շեմին:</p><p>Խլաձեն բոցը լուսնի</p><p>Խրվում ա խավարը լուսի:</p><p>Գիշե´րն ա շեմին:</p><p>Ե´րգ ա համրաձեն –</p><p>Աղջամուղջ հագած սոսին:</p><p>Գիշե´րն ա շեմին:</p><p>Գնա կածանով երգի –</p><p>Ծե´րը ակոսի հերկի…</p><p>Գիշե´րն ա շեմին:</p><p>… էս գիշեր կսըգա´ս ընձի –</p><p>Չո´րս սոսու գրկին:</p><p>Չորս սոսու գրկին, </p><p>քո´ւրըս,</p><p>Չո´րս սոսու գրկին:</p><p>01.10.2017-05.07.2020</p><h2 id="section-83"><a id="_Toc172920164"></a><strong>3. Ծովի ջրի բալլադը</strong></h2><p>Ծո´վն ա ծիծաղում –<br>ափի հետ խաղում –<br>Ունքերը կամար,<br>աշկերն անհամար…</p><p>– Աշկերըտ խի՞ ա </p><p>լիքը ցավ-կսկիծ</p><p>Աղջի´կ, բրոնզե-ծիծ:</p><p>– Պարո´ն իմ, պարո´ն, </p><p>վաճառում եմ ջուր,<br>ծովի դառը ջուր:</p><p>– Մուգ-արուն տղա´, </p><p>էդ ի՞նչ ձեն ա խուլ, <br>անվերջ ու խարխուլ:</p><p>– Պարո´ն իմ, պարո´ն, </p><p>ծո´վը խլրտաց,<br>աղաջուր ու թաց:</p><p>– Սգավո´ր նանի, </p><p>արցունքդ աղի <br>խի՞ դառավ լեղի:</p><p>– Պարո´ն իմ, պարո´ն, </p><p>արցունքս աղի<br>ծովի´ց ա լեղի:</p><p>– Սի´րտ իմ հողմածեծ, </p><p>սի´րտ իմ կատաղի,<br>խի՞ ես դառնաղի:</p><p>– Շա´տ դառն ա, ախր, </p><p>դա´ռն ա ու աղի –<br>Պաղ ջուրը ծովի:</p><p>Իսկ ծովը խնդում –<br>հեչ էլ չի խանդում –<br>Ունքերը կամար,<br>աշկերն անհամար…</p><p>07.09.2020</p><h2 id="section-84"><a id="_Toc172920165"></a><strong>4. Սո´ւս կանեք</strong></h2><p>Երբ մեռնեմ,</p><p>գիթառիս հետ տարեք ու թաղեք,</p><p>գետի է´ն ափին:</p><p>Երբ մեռնեմ…</p><p>Գժի պես ծաղկած ծիրանի այգում,</p><p>բաժակում ծաղկի:</p><p>Երբ մեռնեմ,</p><p>ու դառնամ բարդիներն օրորող</p><p>պաղ ու սուս քամի,</p><p>Ձենուձուն չանե´ք –</p><p>երբ մեռնեմ:</p><p>02.10.2017– 08.09.2020</p><h2 id="section-85"><a id="_Toc172920166"></a><strong>5. Վիեննական փոքր վալսը</strong></h2><p>Տասը աղջիկ ա էթում Վ’եննա:</p><p>Մահն ա լաց ըլնում հարբածի ուսին:</p><p>Ընդե – չորցրած աղավնու դաշտ –</p><p>ու խավարի փոշի – անտիկվար,</p><p>ու հազարաշկ լիքը դահլիճ,</p><p>դեմները – սոճու անտառ –</p><p>վա´յ, լե-լե-լե, վա´յ լե-լե-լե,</p><p>դե վե´կալ էդ վալսը խելառ:</p><p>Փոքրի´կ վալս, փոքրի´կ վալս, փոքրի´կ վալս,</p><p>Խելառ ու թունավոր ու հարբած,</p><p>որ ոտներըդ կախել ես ծո´վն արևառ:</p><p>Սիրո´ւմ եմ, սիրո´ւմ ու սիրում,</p><p>հմի, երբ խունջիկ նստել ես լուսնին,</p><p>ակուշկի թոշնած գրկում</p><p>ու սևցրած բնում վարդի –</p><p>սիրում եմ պարելուց – խխունջի էրազին…</p><p>Վա´յ, լե-լե-լե, վա´յ, լե-լե-լե,</p><p>դե խնդա´ էդ կոդրած թև վալսին:</p><p>Չորս հայլի կա հելվետյան դահլիճում,</p><p>Մեջները – շուրթերդ – արձագանք,</p><p>ու մի դահիճ – երգի,</p><p>ուր քյորփեքին կապուտ են ներկում,</p><p>ուր մա´հն ա կլավեսին երգում,</p><p>պսակների´ն արցունքի…</p><p>Ուզվորներն են տանիքին…</p><p>Վա´յ, լե-լե-լե, վա´յ, լե-լե-լե,</p><p>դե վե´կալ էդ վալսը, որ մեռնո´ւմ ա իմ գրկում:</p><p>Որտեվ սիրո´ւմ եմ քեզ, իմ բալիկ,</p><p>ձեղնահարկում, ուր քյորփեքն են խաղում,</p><p>ուր թառել ա – մի կծիկ բարալիկ –</p><p>էրազս հինավուրց Հունգարիայի,</p><p>շուրջը – ծաղկոտ ու խաղաղ կեսօր,</p><p>ու հովիվ ու գառ ու ձնծաղիկ…</p><p>Վա´յ, լե-լե-լե, վա´յ, լե-լե-լե,</p><p>Ա´ռ վալսը, անունը` «Սիրո´ւմ եմ հավետ»:</p><p>Հետըդ կպարեմ կառնավալում Վ'եննայի</p><p>հագիս`դոմինո շորերը գետ-հարսի –</p><p>տե´ս, հիրիկների շարանն ափերիս…</p><p>ու հետո, քա´ղցր իմ, քա´ղցր իմ,</p><p>հոգուս արձագանքն անյերիզ –</p><p>կդաջեմ շուշան ու նկարին,</p><p>ու մնաս բարով կասեմ –</p><p>աճյուն ու ջութակին</p><p>ու ծոպերին վալսի:</p><p>04.09.2017</p><h2 id="section-86"><a id="_Toc172920167"></a><strong>6. Համր էրեխեն</strong></h2><p>Մանուկն իրա ձե´նն էր ուզում,</p><p>որ մեղուն էր փախցրե:</p><p>Մանուկն իրա ձե´նն էր ուզում –</p><p>հիրիկների մեջ շաղոտ:</p><p>– Ախր, ձենս սեփական</p><p>կդարձնեի մի մատնիք,</p><p>որ մեջը էդ մատնիքի</p><p>լռությունս պահեի:</p><p>Ձե´նն էր ուզում, </p><p>ձե´նն էր ուզում, էրեխեն –</p><p>հիրիկների մեջ շաղոտ:</p><p>Բայց ձենը էդ էրեխու – </p><p>հագին մեղու,</p><p>զըրընգում էր սարերում: </p><p>02.10.2017– 08.09.2020</p><h2 id="section-87"><a id="_Toc172920168"></a><strong>7. Մնաք բարով</strong></h2><p>Երբ մեռնեմ,</p><p>բալկոնս չփակեք:</p><p>էրեխեքը բալ են ուտում:</p><p>(Բալկոնից եմ տենում):</p><p>Հարսները ցորեն են հնձում:</p><p>(Բալկոնից եմ լսում):</p><p>Երբ մեռնեմ,</p><p>բալկոնս չփակեք: </p><p>03.09.2017</p><h2 id="section-88"><a id="_Toc172920169"></a><strong>8. Շալի տակի աղջկան խեղճ </strong></h2><p>(Լորկայի պես)</p><p>Շալի տակի աղջկան խեղճ</p><p>աշխարհն անափ – թվում ա մի պստլիկ բուն,</p><p>իսկ սիրտն իրա ­– աշխարհ անհուն –</p><p><em>Շալի տակի աղջկան խեղճ:</em></p><p>Շալի տակի աղջկան խեղճ</p><p>Թվում ա զուր-անպատասխան – ճիչ ու բողոք,</p><p>Որ քշում ա տանում քամին, չար, անողոք – </p><p><em>Շալի տակի աղջկան խեղճ:</em></p><p>Լուսաբացին արե´վ հելավ,</p><p>մութը լողաց, հեռվում կորավ:</p><p>Կանչող չէղավ,</p><p>վա´յ, լե-լե-լե, </p><p>կանչող չէղավ –</p><p><em>Շալի տակի աղջկան խեղճ:</em></p><p>04.09.2017</p><h2 id="section-89"><a id="_Toc172920170"></a><strong>9. Նարգիզը</strong></h2><p>(Լորկայի պես: Սյուռ)</p><p>– Տղա´ ջան, տղա´,<br>ջուրը կընգնես, ու կխեղդըվե´ս:</p><p>– Հատակին ախր վարդ կա, հլը տե´ս,<br>վարդի ծաղկած թուփ, ծաղկած ու սիրուն:</p><p>– Տղա´ ջան, տղա´,<br>Նայի երկնքի դեղին աղավնուն:</p><p>– Աչքերս արդեն խեղդվել են վաղուց:</p><p>– Տղա ջան, զգո´ւշ, դե´ն գնա ափից:</p><p>– Վա´րդ ջան, գալի´ս եմ, ես է´լ մի վարդ եմ:</p><p>Գետը կուլ տվեց ձե´նը պատանու:</p><p>Գիդե´մ, թե տղան խի´ էլ չէրեվաց:<br>Բայց խոսքով ախր էս սաղ ո՞նց պատմեմ:</p><p>04.09.2017</p><h2 id="section-90"><a id="_Toc172920171"></a><strong>10. Գյուղը</strong></h2><p>(Լորկայի պես)</p><p>Ցավ-մորմոքը – տկլոր սարին:</p><p>Արտացոլքը ուռիների –</p><p>սև սարերի համր պարին<sup>1</sup>:</p><p>Իսկ քուչեքում</p><p>գլուխը բաց</p><p>լիքը մարդ ա</p><p>գնում գալի:</p><p>Տանիքներին,</p><p>ու օրնիբուն,</p><p>շո´գն ա լալի</p><p>գյուղի ծերին,</p><p>գյուղի ծերին:</p><p>Գյո´ւղ իմ, հեռավոր,</p><p>Իմ ջրազրկվող Արփայ’ ծրին:</p><p>04.09.2017</p><p>–––––</p><p><sup>1</sup> <em>«պար» բառի առաջին իմաստը «շրջանն» ա:</em></p><h1 id="section-91"><a id="_Toc172920172"></a><strong>ՌԱՅՆԵՐ ՄԱՐԻԱ ՌԻԼԿԵ</strong></h1><h2 id="section-92"><a id="_Toc172920173"></a><strong>1. Չիփ-չփլախ սրտի ժեռ քարին</strong></h2><p> (A Ausgesetzt auf den Bergen des Herzensusgesetzt </p><p>auf den <a id="Bergen"></a>Bergen des Herzens)</p><p>Չիփ-չփլախ սրտի ժեռ քարին: Տե´ս, թե ի´նչ </p><p>մանր ա ընդեղ, տե´ս, գյուղը բառերի ու </p><p>վե´րը, (ախր մա´նր ա) ամենավերջին </p><p>խորդանոցը զգացմունքի: Չե՞ս տենում:</p><p>Չիփ-չփլախ սրտի ժեռ քարին: Քարի հատակ </p><p>ձեռներիտ տակ: Բայց դաժե ըստե </p><p>է´լի ծաղկում ա մի բան: Անծպտուն ժեռ քարին</p><p>մի անմեղ թուփ ա ծաղկում, ու երգում օդին:</p><p>Բայց ի՞նչ, ո´վ իմանա: Ա´յ, գլխի ընգավ ու ձենը </p><p>վռազ կդրեց – չիփ-չփլախ սրտի ժեռ քարին:  </p><p>Այնինչ լիքը վայրի գազան ու անասուն,</p><p>լրիվն էլ բիթի, լիքը գազան ու անասուն </p><p>անցավ ու գնաց: Ու տնավեր մեծ թռչուն էր թռնում, </p><p>դանդաղ ճախրելով շուրջը գագաթի հստակ արգելքի: </p><p>Բայց անտուն ու ըստե – չիփ-չփլախ սրտի ժեռ քարին:  </p><p>07.02.2018</p><p>–––––</p><p><sup>1</sup> <em>Տես 94-րդ էջատակի դիտողությունը:</em> </p><p><em>Ռիլկեի ոտանավորները թարգմանել եմ անգլերենից: Սրանց միայն մի մասի գերմաներեն բնա­գրե­րը քթա: Սրա համար էլ թե´ Ռիլկեի ոչ բոլոր ոտանավորների վերնա­գրերն են գերմաներեն, թե´ ոչ բո­լորի հանգավորումն ա բնագրերին նման:</em></p><h2 id="section-93"><a id="_Toc172920174"></a><strong>2. Աշկիս լուսը մարես </strong></h2><p><em>(Lösch&nbsp;mir&nbsp;die&nbsp;Augen&nbsp;aus:&nbsp;ich&nbsp;kann&nbsp;dich...)</em></p><p>Աշկիս լուսը մարես – մե´կ ա, կտենա´մ Քեզ,</p><p>ականջներըս խցես – մե´կ ա, կլսե´մ Քեզ,</p><p>ոտներըս էլ պոկես – կմոտենա´մ ես Քեզ, </p><p>ձայնալար ու լեզուս կարես – ձե´ն կտամ Քեզ:</p><p>Թև ու ճիվըս քաղես – մե´կ ա, կգրկե´մ Քեզ</p><p>իմ էս լրի´վ սրտով, ոնց որ մեն-մի ձեռով.</p><p>սիրտս կապես, կգրկեմ քեզ – մտքիս զոռով,</p><p>հուրըդ միտքըս դարձնի ածխակեզ,</p><p>արունըս քե´զ կխլի – կկլանի Քեզ:</p><p>07.02.2018</p><h2 id="section-94"><a id="_Toc172920175"></a><strong>3. Բազեով որսը</strong></h2><p>(Falconry) </p><p>Վարքը թաքուն չպահեց – գահազուրկ կանեն:</p><p>Կանցլե´րը մտավ սենյակն իշխան Վիլհելմի ու տեսավ – </p><p>տերը մտախոհ ու լուռ ման ա գալի,</p><p>հետո փետուրն ա առնում ու երկար գրում, թե </p><p>բազեով որսի կարգն ի´նչ կանոն ունի,</p><p>քարտուղարն էլ գրա´ծն ա լուռ սրբագրում:</p><p>Բազեթառի սենյակում, մինչև լուսաբաց, </p><p>բազեն իր ձախ բազուկին, իշխանն էր քայլում, </p><p>հավքով ջահել, անհանգիստ, խնամ ու փայլուն:</p><p>Մտքով ինչն էլ որ անցներ – ուշիմ ու սիրասուն,</p><p>հիշում էր ու գրանցում, հետն էլ փայփայում</p><p>իրա անվարժ թռչունին:</p><p>Ամեն գիշեր իշխանը հնար էր քթնում,</p><p>որ զբաղվի էդ գործով ու մի քիչ գրի´: </p><p>Իշխանն ուզում էր ի´նքը հասկանա հավքին,</p><p>սրա համար էլ ինքն է´լ ճախրեց վեր,</p><p>երբ ազնիվ հավքն իր բազկից պոկվեց </p><p>(թևաբախ ճեղքելով օդն այգաբացի)</p><p>ու վարընթաց սլացքով ճանկեց աղավնուն:</p><h2 id="section-95"><a id="_Toc172920176"></a><strong>4. Վախը հանելուկայինից</strong></h2><p>(Fear of the Inexplicable)</p><p>Բայց մենակ առեղծվածայի´նը չի, </p><p>որ հյուծում ա կյա´նքն անհատի:</p><p>Առնչությունը մի մարդկային ու մի ուրիշ արարածի –  </p><p>կարա նո´ւյն ձև կծկի ու կարկամի կեցությունն էդ, </p><p>ինչն ասես մե´կն ըլնի էն </p><p>անսահմա´ն վարյանտներից, </p><p>որ քաշե հանել են գետի հատակից ու </p><p>դրե խոպան ափին, </p><p>ուր ոչ մի բան չի փոխվում: </p><p>Ու մենակ իներցիայից հո չի՞, </p><p>որ մարդկային հարաբերությունները </p><p>կրկնվում են անընդհատ ու անընդհատ ու </p><p>անասելի միապաղաղ ու աննորոգ: </p><p>Ամմե´ն մի նոր ու գալիքն անգուշակելի </p><p>անտանելի´ ա թվում մարդ արարածին:</p><p>Ու մենակ է´ն մարդը, </p><p>ով պատրաստ ա ամե´ն ինչին, </p><p>ու ոչ մի բան չի բացառում, </p><p>ու չի բացառում դաժե անբացատրելին, </p><p>մենակ է´ս մարդը կարա իմանա, </p><p>որ իրա առնչությունը դիմացինին </p><p>հենց շո´ւնչ ա կենդանի, </p><p>ու հենց իմացավ, </p><p>ինքն իրան կքաշի կհանի հենց իրա´ կեցությունից: </p><p>Որտեվ երբ անհատի էս կեցությունը</p><p>համարում ենք մեծ կամ փոքր մի սենյակ, </p><p>էդ վախտը պարզ-պարզ էրեվում ա, որ </p><p>մարդկանց մեծ մասն էդ սենյակի </p><p>մի´ անկյունը գիդի մենակ, </p><p>դռան կողի մի կտորը, պոլի մի շերտը, </p><p>ինչի վրա ինքը դեսուդեն ա էթում ու գալի: </p><p>Սրա´նք են իրան ապահովություն տալի: </p><p>Ու հենց էս ապահովության պակա´սն ա ստիպում </p><p>Պոյի գործերի կալանավոր հերոսներին, </p><p>որ զգան իրանց նողկալի զնդանների ձևերն ու </p><p>չխորթանան իրանց խցերի անասելի սարսափից:</p><p>Բայց մենք, մե´կ ա, մենք կալանավոր չենք: </p><p>Մեր շուրջը ոչ թակարդ կա, </p><p>ոչ ծուղակ, ու ոչ էլ մի ընե´նց բան, </p><p>ինչը վախացնի մեզ կամ խռովի մեր անդորրը: </p><p>Մենք ընե´նց ենք կյանքի մեջը, որ </p><p>լրի´վ հարմարվենք սրան, </p><p>ու հլը սրանից բացի, </p><p>մի հազար տարվա ընթացքում էնքա´ն ենք դառե </p><p>էս կյանքին նման, որ երբ չենք թպրտում, </p><p>մի երջանիկ միմիկրիայով համարյա </p><p>չե´նք տարբերվում մեր շրջապատից: </p><p>Ու մենք մեր էս աշխարհին չվստահելու </p><p>պատճառը չունենք, </p><p>որտեվ էսի մեր թշնամին չի: </p><p>Ու թե էսի սարսափելի ա, </p><p>էտի հենց մե´ր սարսափն ա: </p><p>Թե էսի քֆրտում ա, քֆրտողը հենց մե´նք ենք: </p><p>Վտա՞նգ ա դեմներս, </p><p>ուրեմը պտի էդ վտանգը սիրելու փո´րձն անենք: </p><p>Ու թե որ մեր կյանքն ընե´նց մի սկզբունքով դասավորենք, </p><p>ինչը մեզ խորհուրդ տա, </p><p>որ ա´նպայման դիմանանք փորձանքներին, </p><p>էդ վախտը </p><p>մեզ էսօր դաժե ահավոր խորթ թվացող բաներին </p><p>լրի´վ կվստահենք ու </p><p>դրա´նք կհամարենք ամենահարազատը: </p><p>Բա արժի՞, որ </p><p>մտահան անենք էն հին-հին առասպելները, </p><p>որ պատմում են է´ն վիշապ օձերից, </p><p>որ վերջի մոմենտին դառնում են չքնաղ դշխո: </p><p>Խի՞, չի՞ կարա նենց ըլնի, </p><p>որ մեր կյանքի սա´ղ վիշապ օձերն էլ </p><p>հենց դշխո են, որ կան, </p><p>ու հմի հենց սպասում են, որ </p><p>հենց մե´նք դառնանք չքնաղ ու խիզախ: </p><p>Ախր կարող ա ահասարսուռ բաներն իրանց </p><p>խորախոր ծալքերում ահավոր անօգնական են ու </p><p>հենց իրա´նք են մեզնից օգնություն աղաչում:</p><h2 id="section-96"><a id="_Toc172920177"></a><strong>5. Աշնան օրը</strong></h2><p>Herbsttag</p><p>Ժա´մն ա, Տե´ր: Ամառն էս ինչքա´ն երկարեց:</p><p>Թո քու շուքն ընգնի արևի բառերին</p><p>ու քամին արխեյին շուլալվի ծառերին:</p><p>Ասա´ թո էս վերջի բերքն առատ ըլնի,</p><p>թո մի էրկու օր էլ ավե´լ արև անի,</p><p>ու թո էդ էրկու օրը լրիվ հասցնի</p><p>էս վերջի´ թասի թունդ ու ընտիր գինին:</p><p>Ով տուն չի սարքե, էլ չունի ժամանակ:</p><p>Ով մենակ ա էսօր, երկա´ր կմնա մենակ,</p><p>ու հա նամա´կ կգրի (որ չեն տանի)</p><p>ու դրսերն անհանգիստ դես ու դեն կանի,</p><p>քամին էլ թո´ւփ ու տերե´վը կտանի:</p><h2 id="section-97"><a id="_Toc172920178"></a><strong>6. Զբոսանք</strong></h2><p>Աշկըս արդեն կպավ շող-շող սարին:</p><p>Երկար ճամփա անցա ու սկսեցի:</p><p>Մեզ տանողին մենք չե´նք կարա տանի:</p><p>Դաժե հեռվից էտի ներքին կրակ ունի,</p><p>Ինչը վառո´ւմ ա մեզ, դաժե հեռու հեռվից,</p><p>Դարձնում ուրի´շ մի բան, ինչը դժվա´ր զգանք,</p><p>Ինչը հեռու հեռվից մեզ ձեռո´վ ա անում,</p><p>Երբ որ հենց մենք, մե´նք ենք – ձեռով անում իրան –</p><p>Զգալով որ – քամի´ կպավ էրեսներիս:</p><h2 id="section-98"><a id="_Toc172920179"></a><strong>7. Աբիսակը</strong></h2><p>(Abisag) </p><p>I</p><p>Պառկած էր, երբ ձեռներն իրա դալար,</p><p>Պինդ կապեցին թոշնած պառավ մարդուն<sup>1</sup>,</p><p>Հետո պառկեց նվաղ – աղջիկը կույս,</p><p>Ծերի երկար կյանքի վախը սրտում: </p><p>Շատ դեգերեց մորուքի մեջ պառավ,</p><p>Ոռնաց դեմքը, ոնց որ սոված բվի կռինչ,</p><p>Ու գիշերը բացեց վախի հազար ականջ, </p><p>Զոդեց զույգի անհույս տենչը տրտում:</p><p>Քույրերի պես – հենց միևնույն մանկան,</p><p>Դողաց աստղ ու օդ: Ու խունկ ծխեց</p><p>Տրտում սենյակն ու ծածկոցը տնքաց,</p><p>Թաքցնելով կույսի հեշտանքն անհույս:</p><p>Օրիորդը կիպ կպավ մարդուն խարխուլ,</p><p>Ու ամենայն գիշերը էդ գիշերաց –</p><p>Պառկած մնաց վրան սառած ծերի,</p><p>Որպես հոգի, թեթև, նվաղ ու կույս:</p><p>II<br>Հագուրդ առած արքան խորհուրդ արեց</p><p>Հին անցքերից, հաճույքներից անփորձ,</p><p>Սիրած բճից, ում հենց ի´նքն էր կրթե,</p><p>Աբիսակը, սակայն, կամար կապեց,</p><p>Հենց նույն օրը, խարխուլ ծերի վրա:</p><p>Ծերի փնթի կյանքը պառկեց տկլոր</p><p>Ու խայտառակ, որպես լքված եզերք,</p><p>Ըստինքների անուրջ երկնքի տակ:</p><p>Ու ծերը, ով – հազզա´ր կին էր փորձե,</p><p>Աշկի պոչով բազում անգամ տեսավ –</p><p>Շուրթերը քար ու անհամբույր ու չոր,</p><p>Ու հայացքի սլաքը սուր, որ չէր</p><p>Խոցում է´ն եզերքը, ուր որ ի´նքն էր:</p><p>Ծերը դողաց: Փնտրեց իրան, ոնց որ </p><p>Քերծե – իր արընի թերմացքի մեջ:</p><p>–––––</p><p><sup>1</sup><em>Աբիսակը Բիբլիայի էն կույս աղջիկն էր, ում որ հալից ընգած զառամ Դավիթ արքան վեկալեց իրան հարճ: Անգլերեն վեռ-լիբրից թարգմանել եմ սիպտակ ոտանավորի կանոններով ու հետո եմ իմացե, որ գերմաներեն բնագիրը հանգավոր ա:</em></p><h2 id="section-99"><a id="_Toc172920180"></a><strong>8. Երգերը </strong></h2><p>Take me by the hand</p><p>Ձեռիցս բռնի, Հրեշտակ,</p><p>Դժվա՞ր ա էտի, </p><p>Ախր ճամփա´ ես,</p><p>Դաժե քու անշարժ ժամանակ:</p><p>Ախր վախո´ւմ եմ, ու էլ</p><p>Մե´կն ըստե ընձի ման չի գա:</p><p>Ընձի տվածից</p><p>Հեչ օգուտ չէղավ ու չկա,</p><p>Ու սաղն է´լ ընձնից հեռացան:</p><p>Մենակությունս – մի´ պահ էր</p><p>Երգ կախարդական, բայց ախր</p><p>Եսիմ քանի´ երգ թրատեց հոգիս:</p><p>09.02.2018</p><h2 id="section-100"><a id="_Toc172920181"></a><strong>9. Իմ կյանքը</strong></h2><p>My Life</p><p>Իմ կյանքն ի´մն ա լրիվ, բայց ով էլ էսի ասի –</p><p>կխլի´ էսի, որտեվ անսահմա´ն ա էսի:</p><p>Ի´մն ա` թրթիռը ջրի, զեփյուռը օդի</p><p>ու ամմե´ն ինչը, ի´մ կյանքն ա լրի´վ:</p><p>Տենչանքը չի լենըցնի ընձի, որտեվ</p><p>լրի´վ եմ, ու միշտ ա դռընբաց </p><p>ռիթմն իմ առօրյա հոգու, ու չնայած </p><p>հուզված եմ, է´լի չեմ տենչում:</p><p>Երբ հուզվում եմ, լարում եմ </p><p>իմ էս անսահման տերությունն իմ –</p><p>ու գիշերվա իմ էրազը դարձնում եմ իրական:</p><p>Ու ջրի հատակի մարմինն իմ</p><p>ներծծում ա արտացոլքը հայլիների:</p><h2 id="section-101"><a id="_Toc172920182"></a><strong>10. Գեպարդը </strong></h2><p>Հայացքն անընդհատ բախվում ա ճաղերին –</p><p>Հոգնե´լ ա ու չի´ դիմանում:</p><p>Ու հմի գիդի, թե թիվը ճաղերի</p><p>Անթիվ ա, ու կյանք – չի´ մնում:</p><p>Հզոր թաթերն ա փոխում, լո´ւռ, լարվա´ծ – </p><p>(Իրան էդ խցին են գամե)</p><p>Քայլում ա ծիսական էդ պարով տարված –</p><p>Էրկաթի կամքն ա կարկամե:</p><p>Բայց քողը ամբոխի բացվում ա մեկ-մեկ,</p><p>Ու մի պատկեր ա մոտենում,</p><p>Թափանցում մկան ու մորթը հրաշեկ,</p><p>Խոցում ա հոգին ու ... հեռանում:</p><h1 id="section-102"><a id="_Toc172920183"></a><strong>ԷԴԳԱՐ ԱԼԱՆ ՊՈ</strong></h1><h2 id="section-103"><a id="_Toc172920184"></a><strong>1. Ագռավը</strong></h2><p>Մի գիշեր, հոգնատանջ-ուժահատ, սեղանիս հնօրյա մագաղաթ,</p><p>Աչքերս փակեցի: Հնավանդ-մոռացյալ այդ գրից խորհելով –</p><p>Ննջեցի, երբ հանկարծ մի շշունջ, մեղմ ու նուրբ մի հառաչ կամ մրմունջ</p><p>Խաթարեց նինջըն իմ անշրշյուն: Ինձ թված, թե դուռըս հրեցին:</p><p>– Անցորդ էր, – ասացի շշուկով, – անցորդ էր, որ դուռըս հրեց նոր.</p><p>Անցո´րդ էր, ու ոչինչ անսովոր:</p><p>Ճշգրիտ ու հստակ եմ հիշում, անշշուկ ու մռայլ էր – աշո´ւն:</p><p>Շողշողուն, տարտամ էր, վետվետուն` բուխարու կրակը ձևավոր:</p><p>Զուր էի կորուստս որոնում, ճար ու դեղ փնտրում գրքերում.</p><p>Իմ հոգու ցավը չէ´ր դադարում: Ախ, անհետ կորուսյալ Էլենոր,</p><p>Կույս անբիծ, գեղանի ու շենշող, ի վերուստ անվանյալ Էլենոր,</p><p>Եւ սակայն – անանուն առ այսօր:</p><p>Ցրտաշունչ, սառցային շրշյունը պարուրում շղարշում էր տունը,</p><p>Ու հոգիս էր մաշում աշունը – դիվային սարսուռով ահավոր:</p><p>Հոտընկայս, որ հոգով զորանամ, շշնջում էի ես, – ահա´ նա,</p><p>Պարզապես մի անկոչ հյուր էր նա, մի թափառ ու շրջիկ ուխտավոր,</p><p>Որ դուռս անմրմունջ հրեց նոր, լոկ թափառ ու շրջիկ ուխտավոր,</p><p>Միայն սա´, ու ոչինչ անսովոր: </p><p>Ու իսկույն ես հոգով ամրացա, անվարան տան շեմին մոտեցա.</p><p>– Ո´վ տիկին, – ասացի, – կամ էլ տեր, աղերսում եմ ներումը ես ձեր,</p><p>Պարուրել էր ինձ նինջը գերող, երբ մեղմիկ մի հնչյուն – անսովոր, </p><p>Մի շշուկ, մի շշունջ կամ շրշյուն, աննշան մի հնչյուն – անսովոր,</p><p>Ինձ հասավ երազում: Դռներս բացեցի: Դժընդակ, սիրտ մաշող</p><p>Խավար էր, ու ոչինչ անսովոր:</p><p>Հայացքս խավարին սևեռած, ես երկար կանգնեցի – բևեռված,</p><p>Վախեցած, սահմռկած – պարուրված երկնային անուրջով զորավոր:</p><p>Բայց հանդա´րտ ու անթա´րթ խավա´ր էր, անմռո´ւնչ ու մռա´յլ խավար էր.</p><p>Ու հանկարծ լսեցի լոկ մի բառ. մի շշուկ, մի շշունջ, – Էլենո՞ր:</p><p>Շշունջը ի´մըն էր: Զնգաց սա – դիպչելով խավարին, դարձավ ինձ. – Էլենո´ր:</p><p>Լոկ սա էր, ու ոչինչ անսովոր:</p><p>Երբ կրկին ես դարձա գրքերին ու հոգուս ալ-կարմիր վերքերին,</p><p>Լսեցի շրշյունն այդ անմեկին, քիչ բարձր, քան շրշյունը նախկին:</p><p>– Ախ, անշուշտ, երևի դա կրկին – զեփյուռը հառաչեց օդանցում:</p><p>Բայց տեսնեմ ո՞վ էր սա, ի՞նչ էր սա, ու քննեմ խորհուրդն էս անսովոր,</p><p>Թո սիրտս, թո հոգիս հանդարտի, որ քննեմ խորհուրդն էս անսովոր:</p><p>Քննեցի: Քամին էր – ոչինչ նոր:</p><p>Բայց հենց որ բացեցի փեղկերը, սոսափով թափ տալով թևերը,</p><p>Ներս ճախրեց սրբազան օրերի վեհապանծ մի ագռավ մենավոր:</p><p>Գեթ չնչին ակնածանք չուներ նա, ու սարսուռ ու քծնանք չուներ նա,</p><p>Այլ վստահ, տիրաբար ու հպարտ, սլացքով անաղմուկ, անհողդողդ –</p><p>Վայր իջավ Պալասի կիսանդրուն, ու հանդարտ, աներեր, մենավոր</p><p>Թառեց նա, ու ոչինչ ավելորդ:</p><p>Մի մռա´յլ, դժնի հա´վք – անհնչյուն: Ստիքսյան վեհատե´ս մի թռչուն:</p><p>Պատկերն այդ, անշշո´ւնջ, անշրշյո´ւն, թախիծըս սևավոր</p><p>Պարուրեց հեգնական ժպիտով: – Ո´վ մռայլ, ուրվատես, խո´լ թռչուն,</p><p>Վստահ եմ, ահ չունես, թեկուզ քեզ – տանջամահ սպանեն ամեն օր.</p><p>Ինչպե՞ս են քեզ կոչում Հադեսյան սևաշունչ ափերին ահավոր:</p><p>Եւ կռռաց ագռավը մենավոր. – </p><p>Ո´չ, երբե´ք, ո´չ, երբե´ք – «Nevermore»:</p><p>Ես անչափ, անսահման զարմացա, լսելով ճառըն էդ բացարձակ,</p><p>Պատասխանն անճոռնի, անհստակ, անիմաստ, անպատեհ, անսովոր:</p><p>Քանզի ո´չ ու ո´չ մի մկրտված – մարդկային բանական արարած</p><p>Չի´ լսել կամ տեսել, որ հանկարծ – Պալասի գագաթին զորավոր</p><p>Վայր իջնի մի թռչուն, կամ գազան, կամ էլ հավք ու թառի մենավոր –</p><p>Անհեթեթ անունով «Nevermore»:</p><p>Բայց ճերմակ կիսանդրուն վար իջած սևավոր ագռավը բարբառեց</p><p>Լոկ բառն էս – կարծես թե սրա մեջ սև հավքի հոգին էր մենավոր:</p><p>Էլ ոչինչ չասաց նա, չգժտվե´ց: Ոչնչի չանսաց նա, չհաշտվե´ց:</p><p>Ու երկչոտ շշուկով ասացի, – Լքել են ընկերներս բոլոր,</p><p>Էս հավքն էլ – մինչև լուս-այգաբաց – կգնա հույսերիս հետքերով:</p><p>Եւ կռռաց ագռավը մենավոր.</p><p>Ո´չ, երբե´ք, ո´չ, երբե´ք – “Nevermore»:</p><p>Խավարը զըրընգա´ց երերուն: Շփոթված կանգնեցի դեմառդեմ.</p><p>– Ախ, անշուշտ, – ասացի, – իր նախկին տերերի երգերից</p><p>Էսքա´նն ա սովորել թռչունն էս: Հեգ երգչին էնքա´ն ա հալածել</p><p>Խև բախտը, մինչև որ – կործանված անուրջի երգերում սգավոր,</p><p>(Կործանված հույսերի մահերգում) մենակ է´ս կրկներգն ա մնացել,</p><p>Միայն մի «ոչ երբե´ք – Nevermore»:</p><p>Ու էսպես, զննելով անշշունջ, դեմառդեմ էս հավքին, անմռունչ,</p><p>Անշշուկ, անմրմունջ, փորձելով – վերծանեմ խորհուրդն էս անսովոր,</p><p>Ընկողման – թավիշե բազմոցին, ինչն անհագ խժռում էր ցոլացող</p><p>Ճրագի շողերը վետվետուն, զգացի, որ նրա հայացքը խորախոր</p><p>Վառվում ա, հուրհրում – իմ կրծքում, իմ հոգու խորքերում մենավոր:</p><p>Եւ այնժամ, խորհելով, ասացի.</p><p>– Չի´ ասի, «ո´չ, երբե´ք – Nevermore»: </p><p>Էդ պահին օդն ասես թանձրացավ – մի անտես բուրվառից խնկարկյալ,</p><p>Մի բուրվառ, որ անտես սերովբեն ծածանեց սենյակում քայլ առ քայլ,</p><p>Ու գորգը հատակի` զըրընգաց: – Ո´վ դժբախտ, – ասացի ինքս ինձ,</p><p>– Դադարի´ կսկիծդ, մոռացի´ կորուսյալ անունն էս – «Էլենոր»,</p><p>Ըմբոշխնի´ գավաթը արբունքի, մոռացի´ անունն էս` «Էլենոր»:</p><p>Եւ կռռաց ագռավը մենավոր, –</p><p>– Ո´չ, երբե´ք, ո´չ, երբե´ք – «Nevermore»:</p><p>– Ո´վ գուշակ, չարածին: Ո´վ թռչուն կամ էլ չարք, բայց, մեկ ա, մարգարե,</p><p>Սուրհանդա´կ Բարձրյալի ու կամ էլ – վիրավոր, փոթորկյալ, նավաբեկ:</p><p>Լքյալ ես, սակայն և աննկուն – կախարդված, ամայի էս երկրում:</p><p>Սարսափի հայրենի էս որջում, ճի´շտն ասա, քե´զ եմ ես աղաչում,</p><p>Դե ասա´, քե´զ եմ ես աղաչում, ճար չկա՞ Գաղահադ քաղաքում:</p><p>Եւ կռռաց ագռավը մենավոր.</p><p>– Ո´չ, երբե´ք, ո´չ, երբե´ք – «Nevermore»:</p><p>– Ո´վ գուշակ, չարածին: Ո´վ թռչուն կամ էլ չարք, բայց մեկ ա, մարգարե,	</p><p>Ասա ինձ, հանուն մեր պաշտելի երկնային Բարձրյալի – զորավոր,</p><p>Պատասխան տու հոգուս վշտագին, Եդեմի պարտեզում իմ կրծքին</p><p>Կսեղմե՞մ սուրբ կույսիս թանկագին, սուրբ կույսիս, անվանյալ Էլենոր,</p><p>Սուրբ կույսիս գեղանի ու շենշող, ի վերուստ անվանյալ Էլենոր,</p><p>Եւ կռռաց ագռավը մենավոր, -</p><p>– Ո´չ, երբե´ք, ո´չ, երբե´ք – «Nevermore»:</p><p>– Ո´վ թռչուն, ու կամ էլ – դժնի դև, անցախոս թող լինի բառդ սև,</p><p>Հեռացի´ր Հադեսյան անարև, հողմածեծ ափերըդ ահավոր:</p><p>Թո շունչըդ չզգացվի´ էս տանը: Կեղծ ու թյուր քո հոգու նշանը</p><p>Թո հավետ չզգացվի´ էս տանը: Թո մենա´կ մնամ ես ամեն օր,</p><p>Ճանկերդ դո´ւրս քաշի իմ հոգուց ու չքվի´, ո´վ թռչուն ահավոր:</p><p>Եւ կռռաց ագռավը մենավոր, -</p><p>– Ո´չ, երբե´ք, ո´չ, երբե´ք – «Nevermore»:</p><p>Եւ անշա´րժ, անծպտո´ւն, անշշո´ւնջ, Պալասի գագաթին, անմռո´ւնչ,</p><p>Մի´շտ ու մի´շտ, մի´շտ ու մի´շտ, անշրշյո´ւն, նստած ա ագռավը մենավոր,</p><p>Աչքերը դիվահար, տենդագին: Մարմրող լույսի տակ ճրագի –</p><p>Ագռավի ստվերն ա հատակին: Ու հոգիս կառչել ա սևավոր-ահավոր</p><p>Ու դողդոջ ստվերի´ն հատակի: Ու հոգիս դրանից ո´չ մի օր, ո´չ մի օր –</p><p>Չի´ պոկվի, ո´չ, երբե´ք – «Nevermore»:</p><h2 id="section-104"><a id="_Toc172920185"></a><strong>2. Անաբել Լի</strong></h2><p>Վաղո´ւց, շատ վաղուց, սրանից առաջ,</p><p>Ծովափնյա զորեղ մի երկրում,</p><p>Մի կույս էր ապրում, չքնաղ ու կապտաչ,</p><p>Մի օրիորդ – իմ Անաբել Լին:  </p><p>Ու կույսն էդ – ուներ մեն-մի երազանք –</p><p>Պաշտեր ինձ, ու ընձի ըլներ պաշտելի:</p><p>Օրիո´րդն էր մանուկ, մանուկ էի ե´ս</p><p>(Ծովափնյա զորեղ էդ երկրում),</p><p>Բայց էնքա´ն էր մեր սերը հրակեզ,</p><p>Իմ ու իմ Անաբել Լիի,</p><p>Որ սերովբեները, թևավոր ու վես,</p><p>Նախանձ ու խանդով էին լի:</p><p>Է´ս էր պատճառը, որ հենց էդ երկրում`</p><p>(Ծովափնյա զորեղ էդ երկրում),</p><p>Երկնային մի հողմ գամեց անկողնուն –</p><p>Իմ չքնաղ Անաբել Լիին:</p><p>Հետո զարմիկներն իր ազնվածին</p><p>(Ծովափնյա զորեղ էդ երկրում),</p><p>Մի փոս փորեցին, մեջը փակեցին</p><p>Իմ չքնաղ Անաբել Լիին:</p><p>Ո՞ւր էր թե մեր նման ուժգին սիրեին</p><p>Հրեշտակները սուրբ ու երկնային –</p><p>Դրանք վերևում լոկ խանդում էին</p><p>Ինձ ու իմ Անաբել Լիին.</p><p>Հենց է´ս պատճառով, ամենքն էլ գիդեն</p><p>(Ծովափնյա զորեղ էդ երկրում) –</p><p>Չարասուն, դժնի հողմը երկնային</p><p>Դագաղը դրեց իմ Լիին:</p><p>Բայց զորավոր էր մեր սերն ավելի,</p><p>Քան սերն առավել կյանք տեսածների,</p><p>Քան սերն առավել իմաստունների:</p><p>Ու ոչ երկնքի հրեշտակները,</p><p>Ոչ էլ դժոխքի դև ու չարքերը</p><p>Չեն կարա զատի մեր հոգիները –</p><p>Իմ ու իմ Անաբել Լիի:</p><p>Քանզի – երբ էլ որ շողա լուսինը,</p><p>Կշնորհի ինձ էրազ-տեսիլը</p><p>Իմ չքնաղ Անաբել Լիի:</p><p>Քանզի երբ էլ որ ծագեն աստղերը,</p><p>Աչքիս են գալի պայծառ աչքերը</p><p>Իմ չքնաղ Անաբել Լիի:</p><p>Ու սա´ղ գիշերը, խոլ ու հողմածեծ,</p><p>Մութ գերեզմանում, ծովի եզերքին,</p><p>Իրա դագաղում, կրկին ու կրկին</p><p>Փարված եմ կույսիս – հարսիս իմ անբիծ,</p><p>Փարված եմ կյանքիս – սիրուս իմ անեղծ,</p><p>Իմ հրեշտակին, իմ պաշտելիին –</p><p>Հեգ ու բախտածեծ:</p><h2 id="section-105"><a id="_Toc172920186"></a><strong>3. Որդն ամենակուլ ու նվաճող</strong></h2><p>(Էդգար Ալան Պոյի պես)</p><p>Նայի´, գիշեր ա շքահանդեսի –</p><p>Գիշերն էս վերջին, լքյալ, մենավոր մի քանի տարվա,</p><p>Ու պերճ ու երկթև, խուռն բազմությունը հրեշտակ դասի –</p><p>Դիմաքողերով, հեղեղ-արտասուք դեմքերի վրա,</p><p>Թատրոն ա էկե, որպես հեգ հույսի</p><p>Ու ահ ու դողի պիեսին վկա:</p><p>Ու էդ ընթացքում նվագախումբն ա (գոռ, վրա-վրա)</p><p>Պոռթկում մեղեդին վես ոլորտների:</p><p>Խեղկատակները, դարձյալ աստըծո կերպարանք առած,</p><p>Տրտունջ-մրմունջով հազիվ լսելի,</p><p>Ճախրում են մեկ հետ ու մեկ էլ առաջ,</p><p>Որպես կամազուրկ, անզոր տիկնիկներ, գնում են, գալի –</p><p>Վիթխարի, տձև, նաև անճանանչ</p><p>Մեկի հրամանով, ով դեկորներն ա անտեսանելի</p><p>Տեղից-տեղ տանում ու գիշանգղային թևերը փռած –</p><p>Ահ ա արարում անիմանալի:</p><p>Ու չի մոռացվի խեղկատակային էդ ապուշ դրաման,</p><p>Ոչ միլիարդ տարում, ոչ էլ վարկյանում:</p><p>Ամբոխն անընդհատ էթում ա դրա հետքով ուրվական,</p><p>Բայց չի հասկանում:</p><p>(Ու անվերջ, ու միշտ,</p><p>(նույն կետին հանգող շրջանով ունայն)</p><p>Հետ-հետ ա դառնում,</p><p>Լի զառանցանքով, բայց ավելի շատ – մեղքով պարուրյալ:</p><p>Ու խոլ Սարսափն ա – ոգին ու շունչը բեմադրության:</p><p>Բայց հլը նայի, խեղկատակ ու խուռն ամբոխը դողաց,</p><p>Մի գալարասող պատկեր էրեվաց,</p><p>Բեմի խորքերի մենության միջից ջղաձիգ սողաց –</p><p>Արյունակարմիր մի խոլ արարած –</p><p>Ու օրհասական ցավով պարուրված –</p><p>Ջղաձիգ դողաց, դողա´ց, դողդողա´ց –</p><p>Խեղկատակներին կերակուր դարձրած:</p><p>Քերովբեներն էլ արցունք հեղեցին,</p><p>Մարդկային թանձր արյունով ցողած,</p><p>Դրա գիշատիչ, սրած ճանկերին:</p><p>Ու լույսերն ամե´ն, ամե´ն տեղ մարո´ւմ,</p><p>մարում են, մարո´ւմ,</p><p>Ու յուրաքանչյուր կերպին դողացող</p><p>Հողմի սլացքով վարագույր կամ էլ պատան ա փարվում,</p><p>Հրեշտակ դասն էլ, իրա ողջ խմբով,</p><p>Մահվան պես գունատ,</p><p>Ոտի ա հելնում ու հայտարարում</p><p>Ողջ դահլիճով մեկ, արդեն առանց քող  –</p><p>– Էսի դրամա չի, այլ ողբերգություն, որ «Մարդ» ա կոչվում,</p><p>Գլխավոր դերում – էդ Ամենակուլ Որդը նվաճող:</p><h2 id="section-106"><a id="_Toc172920187"></a><strong>4. Քաղաքը ծովում</strong></h2><p>Նայի´, հարավում – աղոտ, հեռավոր</p><p>Մի տարօրինակ քաղաք մենավոր,</p><p>Ուր չար ու բարի, արդար, մեղավոր</p><p>Մշտընջենական հանգիստ են առե,</p><p>Ուր դժնի մահն ա իր գահն արարե: </p><p>Ուր դամբան, պալատ, աշտարակ լռե –</p><p>Ու վաղուց խարխուլ, սակայն, անհողդողդ –</p><p>Վկա են անհայտ – մի փառքի – դղորդ:</p><p>Ու էնտեղ հանդարտ, անհողմ ու անթարթ</p><p>Երկնքի ներքո, մելամաղձ ու լուռ,</p><p>Անմրմունջ ու հեզ ջրերն են – տխուր:</p><p>Ու սուրբ երկնքի լուսե շողերը</p><p>Չեն խախտում դրա հավերժ գիշերը:</p><p>Բայց դժնի ծովի խորքերից անհուն,</p><p>Տաճարներն ի վեր, մի լուս ա ծորում</p><p>Ու լուռ ցողում ա գմբեթ ու պալատ,</p><p>Բաբելոնակերպ պարիսպ, բերդ ու պատ,</p><p>Ելնում գահակալ դահլիճներն ի վեր,</p><p>Ցրվում քարակերտ ծաղկին, բաղեղին,</p><p>Տաղավարներին – մոռացյալ, ավեր,</p><p>Ուր իրար հյուսված ու փարված իրար –</p><p>Լուռ են, թե խոյա´կ, թե խո´յ, թե խորա´ն:</p><p>Երկնքի ներքո, մելամաղձ ու լուռ,</p><p>Անմրմունջ ու հեզ ջրերն են տխուր:</p><p>Ստվեր ու պարիսպ ընե´նց են բախվե,</p><p>Ասես ամեն ինչն օդում ա կախվե,</p><p>Մինչդեռ քաղաքի գոռ միջնաբերդից</p><p>Դժընդակ մա´հն ա ցած նայում վերից:</p><p>Նինջ ու հորանջ ա ջրերին փարվե –</p><p>Անտերունչ շիրիմ, մեհյան պարուրե:</p><p>Բայց ոչ ընդեղի գանձը բովանդակ,</p><p>Ոչ կուռք-արձանի աչքերը սուտակ,</p><p>Ոչ շքեղազարդ հանգուցյալները –</p><p>Չեն խախտում ծովի մահ-էրազները:</p><p>Ու ապակեպատ էդ անապատում</p><p>Ալիք կամ կոհակ – հեչ չի թպրտում,</p><p>Հեչ բան չի դողում, ուր հույս ունենաս</p><p>Թե ծով կա հեռվում, ուրախ, անվնաս,</p><p>Ու չկա գոնե մի ակնարկ աղոտ,</p><p>Թե ուրիշ վայր կա – պակաս մահահոտ:</p><p>Բայց դե, ո՜վ հրաշք, օդը դողդողաց.</p><p>Ահա մի ալիք. ծովը շողշողաց,</p><p>Ու գմբեթները, իրար համընթաց,</p><p>Մի քիչ իջան ցած: Ջուրը մակընթաց –</p><p>Ծփաց ու … ասես – միջնաբերդը գոչ</p><p>Օդի մեջ թողեց մի նրբին խոռոչ,</p><p>Ու ժամը շնչեց, դողաց, դողդողաց,</p><p>Ջրերին փռվեց կարմիրն արնամած:</p><p>Ու երբ գերբնական տնքոց-հառաչով</p><p>Քաղաքն էդ իջնի, իջնի խորը ծով,</p><p>Էդ վախտ … Նեռն իրա գահ-վիրապներից,</p><p>Լուռ գլուխ կտա բյուր պարիսպներից:</p><p> </p><h2 id="section-107"><a id="_Toc172920188"></a><strong>5. Էլդորադոն</strong></h2><p>Զենքի վարպետ</p><p>Մի պերճ ասպետ,</p><p>Ձմեռ ըլներ, թե ամառ,</p><p>Անհոգ, անվիշտ,</p><p>Փնտրում էր միշտ</p><p>Էլդորադոն ոսկեվառ:</p><p>Բայց ճերմակեց</p><p>Ասպետը մեծ,</p><p>Էդ վախտ հոգուն մուժ ու մառ</p><p>Ու ցա´վ իջավ,</p><p>Երբ չքթավ</p><p>Էլդորադոն ոսկեվառ:</p><p>Ու երբ դառավ</p><p>Թուլ ու պառավ,</p><p>Տեսավ ստվեր մի թափառ:</p><p>– Ստվեր, – ասեց, –</p><p>Ո՞ւր ա, կասե՞ս,</p><p>Էլդորադոն ոսկեվառ:</p><p>– Ձիով անվախ</p><p>Սուրա Լուսնի Լեռներով</p><p>Ու հովիտով Ստվերի<sup>1</sup>.</p><p>Դե´, մա´ն արի,</p><p>Ասպե´տ արի –  </p><p>Էլդորադոն ոսկեվառ:</p><p>–––––</p><p><sup>1</sup> <em>Բնագրի էս վերջի կտորի մետրիկան էլ ա էս տեսակ ջարդած</em></p><h1 id="section-108"><a id="_Toc172920189"></a><strong>ԱԼԵՔՍԱՆԴՐ ԲԼՈԿ</strong></h1><h2 id="section-109"><a id="_Toc172920190"></a><strong>1. Կուշտերը</strong></h2><p>Сытые</p><p>Վաղո´ւց էին դրանք հոգիս բզկըտում:</p><p>Անուրջների հեղեղներում վարարուն –</p><p>Չէ´ին ապրում, փոխարենը – տաղտուկում</p><p>Արև ու հուր ծաղկո´ւնքն էին տրորում:</p><p>Մեկ էլ, հանգարծ, հանդեսներում կրքավառ,</p><p>Կամ ձանձրալի դահլիճներում զարդարուն,</p><p>Ուր կիտված են – գավաթ, տիկին ու պառավ,</p><p>Էդիսոնյան պայծառ ջահերն են մարում:</p><p>Մոմ են վառում, ո՞վ իմանա, թե ինչու.</p><p>Ուռած դեմքե˜ր, արնակարմի˜ր, արնածո˜ր,</p><p>Ու մգլահոտ-մաշված ճառեր են ֆշշում –</p><p>Մի կերպ շարժում ուղեղները բրածո:</p><p>Հենց ըտե´նց են կուշտ փորերը մրթմրթում</p><p>Ու կարոտում որովայնին ծալաթերթ.</p><p>Չէ՞  որ դրանց ... նեխած-փտած մարագում</p><p>Կերի տաշտն են – ջարդե, թափե – լափ ու թեփ:</p><p>Էսօր դրանց – բա´խտն ա խարխուլ, անկայուն,</p><p>Ու օջախն էլ – թաղվել ա սե´վ խավարում:</p><p>Հացի աղերսն ու դրոշը արնագույն </p><p>Խցանվել են դրանց անկուշտ որկորում:</p><p>Բայց ցոփ ու գիրգ փորերին չե´նք խանգարի,</p><p>Թո որ մաշեն իրանց օրերն անհոգի:</p><p>Մենակ տաշտը, աստված չանի, խաթարի</p><p>Մանուկների անբիծ, անաղարտ հոգին:</p><h2 id="section-110"><a id="_Toc172920191"></a><strong>2.</strong> <strong>Խիտ խոտերի մեջ լրի´վ կթաղվես</strong></h2><p><em>В густой траве пропадешь с головой</em></p><p>Խիտ խոտերի մեջ լրի´վ կթաղվես:</p><p>Տուն մտար, սո˜ւս-սո´ւս, ու էն էլ – ինչքան…</p><p>Կգրկի, վարսերով կպարուրի քեզ,</p><p>Ու հպարտ կասի. – Բարի օ´ր, իշխա´ն:</p><p>Տես հլը թո´ւփն իմ ճերմակ շուշանի,</p><p>Ըստե էլ էրեկ վարդ կար ու չիչխան:</p><p>Ո՞ւր էիր կորե: Լուր կաա՞ նշանի,</p><p>Սիրո, պսակի, կամ էլ – չարության: </p><p>Էդ վախտ – էլ օր ու տարի չես հիշի,</p><p>Էդ վախտ – կներե´ս – գոռոզ ու չարին –</p><p>Ու հե´ս ա – կառնես բուրմունքը նշի,</p><p>Հեռվից կլսես երգը չինարի:</p><p>Բայց մեկ ա, մրմուռն էլի´ կվառի,</p><p>(Ռազմի շեփորն ա կանչում ու գերում):</p><p>Կասիիի˜. – Տե´րն ընդ քեզ, մենակ հե´տ դառի: –</p><p>Ղողա´նջն ա դաշտում էլի դեգերում:</p><h1 id="section-111"><a id="_Toc172920192"></a><strong>ԶԱՆԱԶԱՆ</strong></h1><h1 id="section-112"><a id="_Toc172920193"></a><strong>Աբու-ալա- ալ-Մահարի </strong></h1><p><strong>Ահմադ իբն Աբդուլլահ իբն Սուլեյման </strong></p><p><strong>ալ-Կադայի ալ-Թանուխի </strong></p><p>(ինչը նշանակում ա. </p><p>«<strong>Բարձունքների Հայր – Մահարեցի, Ահմադ, </strong></p><p><strong>Որդին Աբդալլահի, Որդին Սուլեյմանի, </strong></p><p><strong>Թանուխիի Կադայիից</strong>», 10-11-րդ դար)</p><p>(Ասում են, թե Աբուն 4 տարեկանից կույր ա էղե)</p><h2 id="section-113"><a id="_Toc172920194"></a><strong>1. Տասնութը բեյթ</strong></h2><p>Աստեղային իմ հույսերի բոցն ու հուրը ո՞վ մարեց,</p><p>Ու աչքերս հավերժական սև խավարով պարուրեց:</p><p>Գուցե մի օր, մոռանալով, որ կարեկցանք ու գութ կար,</p><p>Վերհիշեք հենց … ի´մ տրտմության խոսք ու զրուցը երկար:</p><p>Իր արտաքո չքնաղությամբ, վրա հասած գիշերս –</p><p>Սգավոր թիկնոց հագած – արշալույս ա լուսներես:</p><p>Մինչ տռփանքի անապատում դեսուդեն ենք դեգերում,</p><p>Լուռ նայում ա Բեվեռաստղը, տարակուսանքն աչքերում:</p><p>Անցյալ դառած ժամ ու օրին փառք ասելու փոխարեն,</p><p>Մե´ր օրերն ենք վատաբանում ու համարում անօրեն:</p><p>***</p><p>Ըսե´նց էի երգում էն վախտ, երբ մանուկ էր Լուսի´նն էլ,</p><p>Ու խավարը անեծքներս հեչ մի անգամ չէր լսե.</p><p>– Հաբեշուհի, ո´վ դու Գիշեր, գոհարազարդ հարսնացու,–</p><p>Բայց քունն իսկույն փախավ հեռու` էրկու-իրեք նետանցում:</p><p>Ըտենց անդորրն ա երկչոտին հրաժեշտ տալի խուճապով,</p><p>Չսպասելով մարտակոչի, ու սլանում ողջ թափով:</p><p>Ու Բազումքին<sup>1</sup> սիրահարված – Լուսինն իրա թեվերով</p><p>Գրկեց իրանց, հրաժեշտ տվեց ու պարուրվեց խավարով:</p><p>***</p><p>Բռնկվեցին Բեվեռաստղն ու մի աստղ, իրան կից:</p><p>Ընգերներս տրտնջացին. «Չե´ն ըլնի մեզ կարեկից,</p><p>Ծով մթան մեջ սուս կմարեն ու չե´ն փրկի սրանք մեզ,</p><p>Կկլանի անդունդ ցավը, կկործանի մե´´զ ու քե´զ»:</p><p>***</p><p>Կանոպուսն<sup>2</sup> էր թունդ կարմրում, մի հողեղեն կույս ասես,</p><p>Կամ զայրույթից իրան կորցրած մարդու շանթող աչքի պես,</p><p>Կամ ոնց որ կոպ` արագաթարթ, դրախտահյուլե – հարակեզ,</p><p>Առկայծելով, հիշեցնում էր ջահելի սիրտ – հրակեզ,</p><p>Սիրտ դյուցազնի, ով մեն-մենակ, իրա մեռնելու ժամին,</p><p>Շրջապատված մի հրդեհ ա, որ բորբոքում ա քամին:</p><p>***</p><p>Երկվորյակներն ու Սիրիուսը<sup>3</sup>, դողդողալով, լալագին,</p><p>Հակվել էին վիրավորին, անծայր դաշտում երկնքի:</p><p>Ոտներն էին ծալվում ... խիզախ ու վիրավոր դյուցազնի,</p><p>Ով զորու չէր անցկենալու ... աստեղային իր ուղին:</p><p>***</p><p>Կանխազգալով բաժանումը, Գիշերն սկսեց ճերմակել,</p><p>Ու վարսերին քրքում իջավ, սգավոր ու ձյունակերպ:</p><p>Ու Այգաբացն իրա նետով խորը խոցեց Քնարին,</p><p>Ու Քնարն<sup>4</sup> էլ … իր ղողանջը … առաքեց սա´ղ աշխարհին:</p><p>–––––</p><p><sup>1</sup><em> «Բազումքը» համաստեղություն ա:</em></p><p><sup>2</sup><em> Կանոպուսն աստղ ա:</em></p><p><sup>3</sup><em> Երկվորյակներն ու Սիրիուսը աստղեր են (վերջինը կրկնակի աստղ ա, ինչը հայտնի ա նաև Շան աստղ անունով:</em></p><p><sup>4</sup><em> «Քնարը» համաստեղություն ա:</em></p><h1 id="section-114"><a id="_Toc172920195"></a><strong>ՎԻԼՅԱՄ ԲԼԵՅՔ</strong></h1><h2 id="section-115"><a id="_Toc172920196"></a><strong>1. Վագր, վագր</strong></h2><p>(Բլեյքի պես)</p><p>Վա´գր, վա´գր, շեկ կրակ,</p><p>Ջուխտ աշկըտ էլ ջո´ւխտ ճրագ,</p><p>Ո՞ր անմահն ա արարե</p><p>Քու սիմետրիան սոսկալի:</p><p>Ո՞վ էր, անտես, զորավոր,</p><p>Ճրագներդ ահավոր </p><p>Վառեց, բայց հուրն ի՞նչ ձևով</p><p>Բռնեց բերեց. ձեռներո՞վ:</p><p>Ի՞նչ արև ու ուսմունքով</p><p>Միտքդ վառեց – ասմունքո՞վ:</p><p>Զնդան ունե՞ր, թե՞ հնոց,</p><p>Լուպա՞ դրած, թե՞ ակնոց:</p><p>Աստղափոշի՞ կաթըցրեց,</p><p>Կաթն Ծիրի՞ն էր – կթեց,</p><p>Քեզ սարքեց ու խնդմնդա՞ց…</p><p>Տիեզերքը չթնդա՞ց:</p><p>Ու աստղերը լացեցի՞ն,</p><p>Ու երկինքը թացեցի՞ն,</p><p>Որ սարսափը քանդակվեց:</p><p>Բա գառների՞ն ո´վ սարքեց:</p><p>Վա´գր, վա´գր, շեկ կրակ,</p><p>Ջուխտ աշկըտ էլ ջո´ւխտ ճրագ,</p><p>Ո՞ր անմահն ա արարե</p><p>Քու սիմետրիան սոսկալի: </p><h2 id="section-116"><a id="_Toc172920197"></a><strong>ՕՄԱՐ ԽԱՅԱՄ</strong></h2><p>(Թարգմանությունը՝ ռուսերենից<sup>1</sup>)</p><h2 id="section-117"><a id="_Toc172920198"></a><strong>1-8. Քառյակներ</strong></h2><p><strong>***</strong></p><p>Մեկը մի անգամ հարց տար Արարչին,–</p><p>– Խի՞ մահ խառնեցիր Ադամի շնչին:</p><p>Թե կատարյալ եեե˜նք, բա խի՞ ենք մեռնում,</p><p>Թե կատարյալ չենք, ո՞վ ա փինաչին: </p><p>***</p><p>Դաշտում բացվեց կարմիր լալան, թասըդ բե´ր<sup>2</sup>,</p><p>Յարիս գրկում ես պտի լամ, թասըդ բե´ր,</p><p>Թո վի´ն ածեն, մենք էլ խմենք վարդ գինի.</p><p>Թե որ պտի փոշի դառնամ, թասըդ բեր:</p><p><strong>***</strong></p><p>Քանի՞ այգ ու մթընշաղ ա անցե գիրկը անհունի<sup>3</sup>,</p><p>Ու պտույտն էս հավերժական, ո՞վ իմանա, միտք ունիիի՞<sup>4</sup>:</p><p>Դեգերելով էս աշխարհում – ոտըդ ըզգույշ դիր հողին,</p><p>Ո՞վ իմանա, ո՞ր սիրունի բիբն ես կոխում դու հիմի:</p><p><strong>***</strong></p><p>Բա´րձր, բա´րձր երկնքում – մի Ցուլ<sup>5</sup> ու մի Եզնարած<sup>5</sup>,</p><p>Մյուս Ցուլի ուսերին – էս սա´ղ աշխարհն ա դրած<sup>6</sup>,</p><p>Իսկ ահա էդ արանքում, տեսեք հլը, թե աստված</p><p>Քանի´-քանի´ էշ ա արածացնում – դեմն արած:</p><p>***</p><p>Կաթիլ-կաթիլ, ու հես ա – օվկիանոսը վիթխարի,</p><p>Փոշեհատիկ առ հատիկ, հե´ս ա – ցամաքն աշխարհի,</p><p>Իսկ քու ելումուտն աշխարհ – ոնց որ մժեղը մի պահ –</p><p>Ներս գա, հետո – դուս թռնի – բաց դռներից տաճարի:</p><p>***</p><p>Խայամն իրա բյուր մեղքերից երկյուղած –</p><p>Ծոմ պահեց ու մզկիթ մտավ, ո´վ աստված,</p><p>Բայց հուզմունքից, ավաղ, նամազի պահին</p><p>Պատահական գազ բաց թողեց, ո´վ աստված:</p><p>***</p><p>Կյանքիս գիրքը, ափսոս, արդեն կարդացի:</p><p>Գարունն անցավ – լոկ ցավերը մնացին:</p><p>Մանկությանըս օրերը վառ – ու խնդուն</p><p>Հավքեր էին, հերթով թռա´ն գնացին:</p><p>–––––</p><p><sup>1 </sup>Եթե ընթերցողն ասի, թե ռուսերենից արված իմ էս թարգմանություններն ընդունելի են (ու նույ­նիսկ դրվատելի են), թերևս ժխտվի էն անհիմն թեզը, թե իբր միջնորդ լեզուներից արած թարգ­մանությունները ա´նպայման են վատն ու ընդունելի չեն: </p><p>Էս աշխարհում բազում լեզու կա, ու անհնար ա, որ մեր ազգի պես փոքր ազգն էդքան լեզուն գերազանց իմացող էսքան գերազանց թարգման-պոետ ունենա: Նույնիսկ խոշոր ազգերն էդքան թարգման-պոետ չեն ունենում ու օգ­տվում են միջնորդ լեզուների արած թարգմանություններից:</p><p><sup>2 </sup>Թումանյանը Խայամի հենց է´ս քառյակին ա պատասխանում իրա հետևյալ նշանավոր քառ­յակով.</p><p>– Էս է, որ կա… Ճիշտ ես ասում. թասըդ բե´ր: </p><p>Էս էլ կերթա՝ հանց երազում, թասըդ բե´ր:</p><p>Կյանքն է հոսում տիեզերքում զնգալեն</p><p>Մեկն ապրում է, մյուսն սպասում՝ թասըդ բե´ր:</p><p><sup>3 </sup>Թումանյանը Խայամի էս 3-րդ քառյակին էլ պատասխանում ա իրա հետևյալ մյուս նշանա­վոր քառյակով.</p><p>Խայամն ասաց իր սիրուհուն. – ոտըդ ըզգույշ դիր հողին,</p><p>Ո´վ իմանա ո´ր սիրունի μիμն ես կոխում դու հիմի…</p><p>Հե´յ, ջա´ն, մենք էլ ըզգույշ անցնենք, ո´վ իմանա, թե հիմի</p><p>Էն սիրուհո՞ւ բիբն ենք կոխում, թե՞ հուր լեզուն Խայամի:</p><p>Խայամի էս էրկու քառյակն էլ Թումանյանի օրերից մինչև մեր օրերն անհայտ էին, մինչև որ էս տողերի հեղինակի մտքով անցավ, որ դրանք քթնի ու <strong>ռուսերենից</strong> փոխադրի հայերեն:</p><p><sup>4 </sup>Տեսանելի Տիեզերքի բոլոր օբյեկտներն էլ պտտվում են թե´ «իրենց» առանցքի շուրջը, թե´ մի ավելի «ընդհանուր» կամ «գլխավոր» առանցքի շուրջը:</p><p><sup>5 </sup>Համաստեղություններ են:</p><p><sup>6 </sup>Ըստ իրանական առասպելի:</p><h1 id="section-118"><a id="_Toc172920199"></a><strong>ՖՈՆ ԳՅՈԹԵ, ՅՈՀԱՆ ՎՈԼՖԳԱՆԳ</strong></h1><h2 id="section-119"><a id="_Toc172920200"></a><strong>1. Էլֆերի արքան</strong></h2><p>(Թարգմանությունը՝ անգլերենից)</p><p>Ո՞վ ա արշավում էս մութ ու քամուն:</p><p>Էդ հե´րն ա ձիով էրեխուն տանում:</p><p>Պինդ-պինդ գրկել ա, հանգարծ չմրսի,</p><p>Որ որդուն չառնի պարզըկան դրսի:</p><p>– Որդի´ս, մի´ դողա, մի´ վախի էդքան:</p><p>– Հայրիկ, չե՞ս տենում, հրե´ն էլֆ-արքան,</p><p>Թագ ու շքերթով իմ մոտ ա գալի:</p><p>– Մի´ վախի, բո´ւքն ա էտի ձեն տալի:</p><p>«Քաղցրըս, ձին թող, ու իմ մոտ արի,</p><p>Երգենք ու խաղանք, ուրախ ու բարի,</p><p>Տե´ս էստեղ ինչքան ծառ ու ծաղիկ կա </p><p>Մերըս էլ ոսկի թիկնոց քեզ կտա»:</p><p>– Հայրի´կ, ա´յ հայրի´կ, բա դու չե՞ս լսում,</p><p>Էլֆ-արքան ընձի ի´նչ ա փսփսում:</p><p>– Էդ ձենն ա քամու, մի´ վախի, տղա´ս, </p><p>Էդ ցուրտ քամին ա, քամի´ն անվնաս:</p><p>«Իմ քա´ղցր մանուկ, տե´ս, քեֆ են անում</p><p>Դուստրերն իմ չքնաղ, ու ուրախանում:</p><p>Իրանց հետ, զվարթ, ուզում ես, պարի´,</p><p>Օրոր էլ կասեն, քունըդ չմարի»:</p><p>– Հայրի´կ, ա´յ հայրի´կ, բա դու չե՞ս տենում</p><p>Դուստրերն Արքայի էդ ի´նչ են անում:</p><p>– Տղա ջան, էդ սեգ եղեգն ա դալար,</p><p>Որ օրորում ա քամին միալար:</p><p>«Ո´վ մանկիկ, մեկ ա, քեզ ինձնո´վ կանեմ,</p><p>Չէկար, քեզ զոռո´վ մոտս կտանեմ»:</p><p>– Հայրի´կ ջան, փրկի´, արքան էլֆերի </p><p>Ձեռըս բռնել ա, որ տանի գերի:</p><p>Մանուկն ա տնքում, սարսափից քրտնած,</p><p>Դողում ա հայրը, վախից սփրթնած,</p><p>Չափ ա քցում ձին, կրկին ու կրկին,</p><p>Հասնում ա պալատ – դիակը գրկին:</p><p>05.02.2018</p><h1 id="section-120"><a id="_Toc172920201"></a><strong>ՋՈՆ ՄԻԼԹՈՆ</strong></h1><h2 id="section-121"><a id="_Toc172920202"></a><strong>1. Կուրությունն Իրա </strong></h2><p>On His Blindness</p><p>Բա աշկիս լուսը բռնես ու մարե՞ս<sup>1</sup>, օրերըս կիսատ:</p><p>Որ Քո´ւ շնորհը, տաղանդս միակ, քո´ղը օրհասիս,</p><p>Դառնա լրիվ հե՞չ: Կծառայե´ի ախր Արարչիս:</p><p>Արածիս համար հաշիվ կտա´յի, անշեղ ու հաստատ: </p><p>Հիշում եմ էսի, ու էդ վարկյանին բորբոքված ասում. </p><p>«Բա մշակիդ էլ, անխոնջ ու սրտանց, դարձնես լուսահա՞տ»:</p><p>Բայց Համբերանքը, ամեն անգամն էլ վրա´ ա բերում. </p><p>– Մարդու արա´րքը պետք չի Աարարչին, ու ոչ էլ ընծա´ն: </p><p>Որտեվ հենց Տե´րն ա արքան աշխարհի: Ով Տիրոջ գործին </p><p>Անկեղծ ա լծվում, ու համբերանքով – ճի´շտ ա ծառայում: </p><p>Տիրո´ջ կամքով ա բյուր հազար մարդը կարում բաշարի –</p><p>Էս բազում գործը ջուր ու ցամաքի, ու սա´ղ աշխարհի:</p><p>Բայց ով չի բանում, սուս ա ու խաղաղ, անվնաս, անչար,</p><p>Ինքն է´լ ա մշակ – գործին Արարչի, թեկուզև անճար: </p><p>30.01.2017</p><p>–––––</p><p><sup>1</sup><em>Միլթոնը 46 տարեկան կուրացավ ու իր հզոր չափածոն հենց կույր ժամանակն ա գրել</em></p><h1 id="section-122"><a id="_Toc172920203"></a><strong>ԱԼԵՔՍԱՆԴՐ ՊՈՒՇԿԻՆ</strong></h1><h2 id="section-123"><a id="_Toc172920204"></a><strong>1. Անտեր մի´ թող, իմ թալիսման</strong></h2><p><em>Храни меня, мой талисман</em></p><p>Անտեր մի´ թող, իմ թալիսման:</p><p>Քեզ դա´ռն օր էր, որ ինձ տվին,	</p><p>Անտեր մի թող – է´ն օրերին,</p><p>Երբ հալածվեմ, զղջամ կամ լամ:</p><p>Տխուր ըլնեմ, պարապ մնամ,</p><p>Թոհ ու բոհին, շոգին, տապին,</p><p>Մենա´կ ըլնեմ օտար ափին, –</p><p>Անտեր մի´ թող, իմ թալիսման:</p><p>Երբ էլ հելնեն ծովերն «էլման»,</p><p>Սաղ աշխարհն էլ սառուց կապի,		</p><p>Որ կայծակն է´լ տափին խփի, –</p><p>Անտեր մի´ թող, իմ թալիսման:</p><p>Սուրբ էրազս ջահի նման –	</p><p>Հոգուս արև´ն էր մոգական...</p><p>Ուրացա´վ ինձ լուսիս վկան, –</p><p>Անտեր մի´ թող, իմ թալիսման:</p><p>Թո դա´ր ու օր, դա´վ ու հմա</p><p>Ձեռ չտա´ իմ վերքոտ հուշին:</p><p>Մնաք բարո´վ, իղձ ու հույս իմ, –</p><p>Անտեր մի´ թող, իմ թալիսման:</p><h1 id="section-124"><a id="_Toc172920207"></a><strong>ՎԱՌԼԱՄ ՇԱԼԱՄՈՎ</strong></h1><h2 id="section-125"><a id="_Toc172920208"></a><strong>1. Աքսոր</strong></h2><p>Каторга</p><p>Աղքատ եմ, մենակ ու մերկ</p><p>Ու անկրակ:</p><p>Բևեռի խավարն ա, լերկ –</p><p>Ու ցուրտ ճրագ:</p><p>Ձոնում եմ խավարին չոր –</p><p>Աղոթք ու երգ:</p><p>Մութը հենց ի´նքն ա անշոր,</p><p>Անչար, անվերք:</p><p>Քերում ա թոք ու աղիք –</p><p>Չոր պարզըկան:</p><p>Քրտինքը – սառցե թաղիք –</p><p>Չարի վկան:</p><p>Գոռում ու երգ եմ ասում,</p><p>Մո´ւթն ա հառնում:</p><p>Պարզըկան երգս լսում –</p><p>Թո´ւյն ա դառնում:</p><p>Էդ սա՞րն էր: Հեռու հեռվից</p><p>Թուլ ձեն տվեց:</p><p>Հոգիս ազատվեց բեռից –</p><p>Ոգևորվեց:</p><h1 id="section-126"><a id="_Toc172920209"></a><strong>ՅՈՒՐԻ ՇԵՒՉՈՒԿ</strong></h1><h2 id="section-127"><a id="_Toc172920210"></a><strong>1. Ամպե´րն էին լողում</strong></h2><p>(Շևչուկի պես)</p><p>Ամպե´րն էին լողում:<br>Լողում էին հեռու –<br>Հորս պատկեր-նավով –</p><p>Մորս շողն էր դողում,</p><p>Հուշըս վառում:</p><p>Գժի մտքի ծրով<br>Ամպե´րն էին լողում,<br>Շուշա ծովի վրով,<br>Լողում էին հեռու,</p><p>Հորիզոնը գրկում:</p><p>Ամպե´րն էին լողում,<br>Ոնց որ ձմռան արև,<br>Լողում էին հեռու,</p><p>Հեռուուո˜ւ, հեռու:</p><p>Քարե´րն էին լողում,<br>Քա´ր ու ալիք-ալիք,<br>Բոհեման էր սողում,<br>Գելոց – գալիք: </p><p>Երկիր – թախծոտ, անկազմ,<br>Դառը էրազ հոգու,<br>Խռովք ու պատերազմ,<br>Զարզանդը քու:</p><p>Ամպե´րն էին լողում,</p><p>Ու երկնքում սողում,</p><p>Հագած չադրա, բեհեզ, <br>Ոնց որ փերի, հանդարտ,<br>Դանդաղ, խոնարհ ու հեզ,<br>Լողում ծե´րն աշխարհի,</p><p>Լողում – առանց չարի,<br>Լողում էին անդարդ,</p><p>Չէին թողում – կորեմ, <br>Չէիմ մրսում, դողում:</p><p>Առանց լեմմա, թեորեմ,<br>Ամպե´րն էին լողում,<br>Լողում էին հեռու:</p><h1 id="section-128"><a id="_Toc172920211"></a><strong>ԼԵՈՆԱՐԴ ՔՈՀԵՆ</strong></h1><h2 id="section-129"><a id="_Toc164009387"></a><a id="_Toc172920212"></a><strong>1. Պար արի հետս ու դադար չտաս</strong></h2><p><em>Dance Me to the End of Love</em></p><p>Պա´ր արի հետս, </p><p>պարի´ կրքավառ էս ջութակի հետ, </p><p>Պա´ր արի հետս, </p><p>որ թունդ խուճապըս վերանա´ անհետ, </p><p>Ու ոնց որ տերև – տա´ր ինձ վե´ր ու վե´ր,</p><p>Դառի տունդարձի արագիլ-նվեր, </p><p>Ու դադար չտաս, սեր իմ, մինչև վերջ,</p><p>Ու դադար չտաս, սեր իմ, մինչև վերջ, </p><p>Ու չքնաղ տեսքդ թո չքնաղ թվա, </p><p>մինչև-մինչև վերջ:</p><p>Պարի, որ զգամ, </p><p>ո´նց էին իրանք դանդաղ շորորում</p><p>Էն Բաբելոնում: </p><p>Ցույց տու, թե ինչ կա գալիք օրերում, </p><p>Ու դադար չառնես, սեր իմ, մինչև վերջ,</p><p>Ու դադար չառնես, սեր իմ, մինչև վերջ…</p><p>Պա´ր արի հետս – </p><p>մինչև հարսանիք, ու դադար չառնես, </p><p>Պա´ր արի հանդարտ, </p><p>քնքուշ ու խաղաղ, ու դադար չառնես, </p><p>Սիրո´ւն ենք գերի, </p><p>թե ի´նքս, թե դո´ւ, բայց ազատ, անհաս –</p><p>Ու դադար չառնես, սեր իմ, մինչև վերջ, </p><p>Ու դադար չառնես, սեր իմ, մինչև վերջ…</p><p>Պա´ր արի հետս – մինչ էրեխեքը, </p><p>որ դեռ պտի գան, </p><p>Էնքա´ն համբուրվենք, </p><p>մինչև պատերն էս – լրիվ խունանան, </p><p>Է´լի պատ շարի, ջանդամ – քարերը </p><p>մաշվել են, չկան, </p><p>Պարի´ անդադար, </p><p>սեր իմ, մինչև վերջ…</p><p>Պա´ր արի հետս, </p><p>պարի´ կրքավառ էս ջութակի հետ, </p><p>Պա´ր արի հետս, </p><p>որ թունդ խուճապըս վերանա´ անհետ, </p><p>Ձեռըդ դիր թևիս, ձեռըդ ձեռիս հետ – </p><p>Ու դադար չառնես, սեր իմ, մինչև վերջ,</p><p>Ու դադար չառնես, սեր իմ, մինչև վերջ,</p><p>Ու դադար չառնես, սեր իմ, մինչև վերջ…</p><p>23.01.2023</p><h1 id="section-130"><a id="_Toc172920213"></a><strong>ՋՈԱՆ ԲԱՅԵՑԻ ԵՐԳԸ</strong></h1><p>Donna Donna (գրել են – Teddi Schwartz-ը, </p><p>Sholom Secunda-ն, Arthur S. Kevess-ն ու  Aaron Zeitlin-ը)</p><h2 id="section-131"><a id="_Toc172920214"></a><strong>1. Վայ լելելե, Վայ լելելե</strong></h2><p>Վայ լելելե, վայ լելելե</p><p>Վայ լելելե, լելելե,</p><p>Վայ լելելե, վայ լելելե</p><p>Վայ լելելե, լելելե</p><p>Շուկայ’ ճամփին, սելին կապած,</p><p>Տխուր հորթն էր, գլխիկոր,</p><p>Իսկ երկնքում թևին տված –</p><p>Գոռ արծիվը զորավոր:</p><p>Ո´նց ա քամին զվարթ, խնդուն, </p><p>Պտույտ գալի, թռվռան,</p><p>Առավոտից մինչ իրիկուն,</p><p>Համարյա կեսն ամառվա:</p><p>Պամպամպամ-պամ</p><p>Վայ լելելե, վայ լելելե</p><p>Վայ լելելե, լելելե,</p><p>Վայ լելելե, վայ լելելե</p><p>Վայ լելելե, լելելե</p><p>– Մի բողոքի,– ասեց տերը,</p><p>– Ոչ թե պիտի հորթ ծնվեիր,</p><p>Այլ հենց արծի´վ, (ու) թևավոր,</p><p>Որ երկնքում սավառնեիր:</p><p>Ո´նց ա քամին զվարթ, խնդուն, </p><p>Պտույտ գալի, թռվռան,</p><p>Առավոտից մինչ իրիկուն,</p><p>Համարյա կեսն ամառվա:</p><p>Վայ լելելե, վայ լելելե</p><p>Վայ լելելե, լելելե,</p><p>Վայ լելելե, վայ լելելե</p><p>Վայ լելելե, լելելե</p><p>Հորթը հա էլ կացնի´ն ա զոհ,</p><p>Չիմանալով, ախր խի՞,</p><p>Բայց սիրահարն ազատ կյանքի</p><p>Թռնելու ձև կքթնի´:</p><p>Վայ լելելե, Վայ լելելե</p><p>Վայ լելելե, լելելե,</p><p>Վայ լելելե, Վայ լելելե</p><p>Վայ լելելե, լելելե</p><p>06.08.2019</p><h1 id="section-132"><a id="_Toc172920215"></a><strong>ՍԱՌԱ ԹԻԶԴԵՅԼ</strong></h1><h2 id="section-133"><a id="_Toc172920216"></a><strong>1. Պատերազմի վախտը</strong></h2><p>Ցի´նը կսուրա, ցո´ղը կշաղի,</p><p>Ու կշառաչի օվկիանո´սն աղի, </p><p>Դեղձենի´ն նորից կծաղկի հանդարտ,</p><p>Արե´վը ներքև կնայի անթարթ,</p><p>Ծղրի´դը մենակ ու խուլ կաղոթի, </p><p>Կվոռնա գե´լը, մենակ, անոթի,</p><p>Ու կկռնչան արծի´վ ու ագռա´վ,</p><p>Ամառն էլ գորտը ե´րգ կկռկռա –</p><p>Բայց պատերազմից չի´ մնա մի լուր,</p><p>Չի’լնի գերեզման, ու ոչ էլ բարուր,</p><p>Սա´ղ մարդկությունից – խաբար չի մնա –</p><p>Ու շունչ չի´ մնա – էսի իմանա,</p><p>Ու շունչ չի´ մնա, որ գոնե ասի,</p><p>Թե էս ի´նչ դարդակ աշխարհ էր էսի:</p><p>06.01.2018</p><h1 id="section-134"><a id="_Toc172920217"></a><strong>ՋԱԼԱԼԱԴԴԻՆ ՌՈՒՄԻ </strong></h1><h2 id="section-135"><a id="_Toc172920218"></a><strong>1. Իրեք թիթեռ</strong></h2><p>(Թարգմանություն բառացիից)</p><p>Կյանքը – հեքիաթ, մենք էլ թիթեռ իրեք հատ,</p><p>Որ կրակին մո´տ ենք թռնում անընդհատ:</p><p>Մեկս գալի, կայնում ա դեմը բոցի,</p><p>Ու ձեն տալի, – սե´ր, գաղտնիքդ բացեցի:</p><p>Էն մյուսը, թևը մոտ գա կրակին,</p><p>Կասի, – սերը ... նման ա թունդ ճարակի:</p><p>Իսկ է´ն մեկը, որ խրվում ա բոցի մեջ,</p><p>Բաց ա անում սիրո գաղտնիքը անշեջ:</p><h1 id="section-136"><a id="_Toc172920219"></a><strong>ՖՐԱՆՍՈՒԱ ՎԻՅՈՆ</strong></h1><h2 id="section-137"><a id="_Toc172920220"></a><strong>1. Հենց առվին թեքված` մեռնում եմ ծարավ</strong></h2><p>Հենց առվին թեքված, մեռնում եմ ծարավ<sup>1</sup>:</p><p>Խնդում եմ – լալով, խաղալով – բանում:</p><p>Տունս – անտանիք, հյուսիս, թե հարավ,</p><p>Ի´մ հայրենիքն ա երկի´րն անանուն:</p><p>Ամեն ինչ գիդեմ – ոչինչ չիմացած:</p><p>Ու հասկանում եմ մենակ է´ն մարդուն</p><p>Ով տանձենի ա ասում չոր բարդուն:</p><p>Որդի պես մերկ եմ, բայց ճոխ հանդերձյալ,</p><p>Խորը քնի մեջ – հաստա´տ եմ արթուն,</p><p>Ամեն տեղ հյուր եմ, սաղի´ց աքսորյալ:</p><p>Ինչ էլ որ անեմ, ժլատ եմ, բայց ցոփ:</p><p>Ընկերասեր եմ, բայց խիստ ինքնամփոփ:</p><p>Աղքատ եմ, հպարտ – ճոխ ունեցվածքով:</p><p>Ձմեռվա ցրտին, գարո´ւն եմ տենում:</p><p>Չար հովիտն ընձի – լա´վն ա դրախտից:</p><p>Կրակից ընձի – ցո´ւրտն ա մոտենում:</p><p>Հոգիս վառվում ա մենակ սառուցից:</p><p>Կատակը հիշեմ – միտս չի մնա,</p><p>Արհամարում եմ – մենակ հարգանքից:</p><p>Ամեն տեղ հյուր եմ, սաղի´ց աքսորյալ:</p><p>Քթիս տակինը հազիվ եմ տենում,</p><p>Բայց տարբերում եմ ա´ստղն անանուն:</p><p>Գիշերը արթուն – ցերեկն եմ քնում:</p><p>Գետնի վրայով զգուշ եմ քայլում,</p><p>Վստահելով լոկ խիտ մառախուղին:</p><p>Խուլն ընձի լսի, լա´վ կհասկանա: </p><p>Մետաքսը թողած – հագնում եմ կաշի:</p><p>Ճիշտն ու ծուռն ո՞ւր ա, ես ի՞նչ իմանամ:</p><p>Քանի՞ հատ ճիշտ կա: Չունեմ թիվ, հաշիվ:</p><p>Ամեն տեղ հյուր եմ, սաղի´ց աքսորյալ: </p><p>Երկար ա ժա՞մը, թե՞ կլոր – տարին,</p><p>Ծովո՞ւմ են լողում, թե՞ կարկառ քարին:</p><p>Դրախտից կէթամ, կապրեմ դժոխքում:</p><p>Հուսահա´տ եմ միշտ` հավատիս խորքում:</p><p>Ամեն տեղ հյուր եմ, սաղի´ց աքսորյալ:</p><h2 id="section-138"><strong><em> </em></strong><a id="_Toc172920221"></a><strong>2. «Մեծ կտակ»-ից</strong></h2><p>Իմ ապստամբ, գոռ հոգին,</p><p>Ցավ ու դարդն իմ անապակ,</p><p>Կտակում եմ երկնքին:</p><p>Թո քերովբե, հրեշտակ,</p><p>Վեհ երկնքից ցած իջնեն, </p><p>Իջնեն, ու կարգը կարգին –</p><p>Էս սա´ղ Վերինի´ն տանեն: </p><p>Ուրեմն, մեր մայր հողին</p><p>Կտաք ընձի: Պա´հ կտաք –</p><p>Մեզ սնող ու պահողին –</p><p>Ընձնից էսի – ձեզ կտակ:</p><p>Միս ու արուն, առանձին,</p><p>Թո որդերին դառնա կեր;  </p><p>Գրած ա, չէ՞. «Հողածի´ն,</p><p>Հողի´ն դառի դու ընգեր»:</p><p>13.02.2018</p><p>–––––</p><p><em><sup>1</sup>Villon Francois, ՖՐԱՆՍՈՒԱ ՎԻՅՈՆ (1431-1491) – Բլուայի պոետների մրցույթի բալլադը: Թարգմանել եմ Իլյա Էրենբուրգի ռուսերեն թարգմանությունից: (Վիյոնը համալսարանն ավար­տե­լուց ու մագիստրի կոչումն ստանալուց հետո դա­ռավ գող, հե­տո էլ թողեց էս «մասնա­գիտու­թյու­նը: Գրել ա դեպքից դեպք, բայց ի­ր ազդեցությունը ֆրանսիա­կան պոեզիայի վրա շատ-շատ ա):</em></p><h1 id="section-139"><a id="_Toc172920222"></a><strong>ՀԵՐՄԱՆ ՀԵՍՍԵ</strong></h1><h2 id="section-140"><a id="_Toc172920223"></a><strong>1. Գանգատ </strong></h2><p> Klage </p><p>(Հեսսեի պես)</p><p>Անհաստատ ենք ընդմիշտ, որտեվ – հոսանք ենք սոսկ:</p><p>Կաղապարների մեջ – մի´շտ ենք սողում –</p><p>Ձևավորում – անձավ, օր ու տաճար ու խոսք,</p><p>Ու գոյության տե´նչն ա – մեր մեջ դողում:</p><p>Ու մենք ձև ենք դառնում – անընդհատ ու անվերջ,</p><p>Բայց չեն դառնում սրանք – հաստատ ու փաստ:</p><p>Ու ճամփին ենք ընդմիշտ, ու նույն հյուրն ենք ըստերջ,</p><p>Ու մեզ կանչող չկա´ – չկա´´ իմաստ:</p><p>Չենք հասկանում, թե խի´ – մեզ արարեց Աստված:</p><p>Խա´ղ ենք Իրա ձեռին, մի նյութ խոնարհ,</p><p>Անգիտակից, համր, տիեզերքից զատված,</p><p>Ինչը եթե թրծվեր, գուցե մնար:</p><p>Քարանայինք մի պահ, ու դառնայինք կարկառ:</p><p>Էս ուրվական տենչից – դո´ղն ա մնում –</p><p>Մի անսպառ թրթիռ, անիմաստ ու տկար:</p><p>Ու ճամփեն էլ, ափսո´ս, ի´նքըն ա քնում:</p><p>20.01.2000</p><h1 id="section-141"><a id="_Toc172920224"></a><strong>ՋՈՐՋ ՀԵՐԲԵՐԹ</strong></h1><h2 id="section-142"><a id="_Toc172920225"></a><strong>1. Արարմունքը մարդկային</strong></h2><p>Virtue</p><p>(Ջորջ Հերբերթի պես: </p><p>Լուդվիգ ֆոն Միզեսի հիշատակին)</p><p>Ցերեկ իմ պաղ, հաշտ ու անվոխ,</p><p>Տերն անձրևի – այգ ու ցողի:</p><p>Կսըգա քեզ շաղը լացող –</p><p>Կդառնա´ս հող:</p><p>Վարդ իմ, չքնաղ, նուրբ ու դող-դող,</p><p>Հավերժ կարոտ լուս ու շողի:</p><p>Կսըգա քեզ – ամեն սիրող –</p><p>Կդառնա´ս հող:</p><p>Արքա´, հզոր, փառք երազող,</p><p>Ու տիրակալ – մարդ ու հողի,</p><p>Միշտ կմնաս օ´ր մուրացող –</p><p>Կդառնա´ս հող:</p><p>Լոկ մտադիր ու փարատող</p><p>Արարմունքը արարողի,</p><p>Հոգս ու դարդից միշտ ազատող –</p><p>Չի´ դառնա հող:</p><p>13-16.07.2024</p><h1 id="section-143"><a id="_Toc172920226"></a><strong>ՀԵՆՐԻ ՎԱՁՎՈՐԴ ԼՈՆԳՖԵԼՈ</strong></h1><h2 id="section-144"><a id="_Toc172920227"></a><strong>1. Նետն ու երգը</strong></h2><p>The Arrow and the Song</p><p>Նետըս բաց թողի կապուտ երկինքը,</p><p>Բայց խաբար չէղա – ո´ւր ընգավ ինքը,</p><p>Որտեվ շատ ու շատ արա´գ սլացավ,</p><p>Ու խաբար չէղա, ո´ր ծիրը հասավ:</p><p>Երգս բաց թողի բարձր երկինքը,</p><p>Բայց խաբար չէղա – ո´ւր ընգավ ինքը:</p><p>Որտեվ աշկ ունեեե՞ս էնքան սրատես,</p><p>Որ երգի հզոր ծիրը նկատես:</p><p>Քթա իմ նետը, որ աննկատ էր –</p><p>Մեկի չափարին: Մենակ ու անտեր:</p><p>Երգս էլ քթա: Լրիվ: Ծերից ծեր:</p><p>Երգս երգում էր մի քաղցր ընգեր:</p><h1 id="section-145"><a id="_Toc172920228"></a><strong>Գիրք 2-րդ</strong></h1><h1 id="section-146"><a id="_Toc172920229"></a><strong>ՉՊՈԵԶԻԱ</strong></h1><p><strong>INFINITUM EST NUMEROUS STULTORUM!</strong></p><p>(Համոզված եմ, որ էս «Չպոեզիա» բաժնի «ոտանավորները» ոտանավոր չեն ու որ սրանք գեղարվեստական ոչ մի արժեք չունեն: </p><p>Էս հեղինակները հենց դիտմամբ նե´նց են գրում, որ ոչ մե­կը չհասկանա, թե գրա­­ծի իմաստն ի´նչ ա, որտեվ շատ լավ գիդեն, որ ըն­թերցողը ռիսկ չի անի հարց­նի, թե գրածի միտքն ի´նչ ա:  </p><p>Խի՞ չի հարցնի: Չի հարցնի, որտեվ կմտածի, որ եթե հարց­նի, մարդիկ կմտածեն, թե հարցնողը պոե­զիայից հեռու ա, իսկ էսի ամոթ ա: </p><p>Ախր սրանք, էս տեսակ հեղինակները, Անդերսենի «Թագավորի նոր շորի» սինդրոմը հո­յա­կապ գիդեն, ճիշտ Սալ­վա­­տոր Դալիի, Պիկասոյի, Թ. Ս. Էլիոթի, կուբիստների, դա­դա­­յիստ­ների, հչակավոր քարոզիչների, խարդախ փիլիսոփաների ու էս կար­գի «ստեղ­ծա­գործողների» պես: Էս կարգի գործերը հեչ բան էլ չեն ասում:</p><p>1988-89 թվերին Վոլտ Վիթմանի Calamus-ը (ոտանավորների գիրքը) թարգ­մա­նեցի, ու էս գիրքը մին­չև հմի էլ տանն ա, մի տեղ խցկած պիտի ըլնեմ: </p><p>Վիթմանի պոեզիան դուրըս չէկավ, ու հա­մոզված եմ, որ ո´չ էտի, ոչ է´լ Էզ­րա Փաուն­դի ու Թոմաս Ստիռն Էլիոթի էս տիպի ոտանավորները, ու համ էլ, օրինակ, Վիլ­յամ Կառլոս Վիլ­յամզի (իմիջիայլոց, Վ. Սարո­յա­նի ընգերոջ) է´ս ոտանավորները, որ դ­րել եմ էս բաժնում, <strong>պոե­զիա չեն</strong>, չնայած ոմանք գուցե ասեն, թե սրանք սաղն էլ հան­ճարեղ են: </p><p>(Իմիջայլոց, ես Էզրայի ու Էլիոթի գերազանց ոտանավորներն էլ եմ տեսե): </p><p>Էզրա Փաունդի ներքևի հենց առաջին ոտանավորը (իմ կարծիքով, բայց հա­մոզված կարծի­քով), ցույց ա տալի, որ Էզրան լրիվ էլ գիտակ­ցե­լո´վ ա որոշե oգտվի Անդերսենի թա­­գա­վորի նոր հագուստի սին­դ­րոմից, չնայած, ինքն իրան համոզում ա, թե էդ որո­շումն անգիտակից ա ու անկեղծ:</p><p>Ցավոք, էս ոչինչ չասող փսևդոպոեզիան 20-րդ դարի համարյա սկզբից քիչ-քիչ տա­րածվեց էս սաղ աշխարհում ու, ըստ էության, դառավ մոդա: Ու հմի դասական հանգ ու մետրիկայով գրող շատ քիչ կա: </p><p>Սրա պատճառը, իմ կարծիքով, հիմնականում է´ն հանգամանքն ա, որ դասական ձևե­րով գրելը չափազանց երկար վարժություն ու վիթխարի ջանք ու ինտելեկտ ա պա­հան­ջում, ինչն ամեն մարդու բանը չի: </p><p>Շատ հնարավոր ա, որ ընթերցողին թվա, թե վերը ասածներս ծայրահեղություն են, կամ ես չափա­զանց եմ կանխակալ ու թերևս լրի´վ եմ սխալ, բայց հրես 2018-ի հուլիսի 2-ին ֆեյսբուքի օգտատեր (ում ծանոթ չեմ) Խաչատրյան Արամի էջից վեկա­լած մի (ըստ էության, լրիվ պա­տա­հական) նյութ, ինչը հոյակապ ա մեկնաբանում ասածս: </p><p>(Հայերեն թարգմանու­թյունն ի´մն ա):</p><p>***</p><p>«1960-ական թվականներին «RCK-301» հաշվիչ մեքենային սովորեցրին ան­հանգ բա­­նաստեղծություններ գրել: Կիսահաղորդչային մեքենայի բառապաշարը շատ չէր, ըն­դա­մենը 130 բառ, իսկ բանաստեղծության չափը՝ խստորեն որոշված: </p><p>«Սկսելով հաջորդ բանաստեղծությունը, վերնագրի փոխարեն մեքենան դնում էր հերթական համարը, իսկ վերջում՝ ստորագրությունը՝ «RCK-301»: Մեքենան մեկ րո­պեում գրում էր ավելի քան 150 տող: </p><p>«Ծրագրավորողների կարծիքով ստեղծված բանաստեղծությունները նման էին Է­լիո­թի և Քամինգսի բանաստեղծություններին: Ահա դրանցից մեկը». </p><p><strong>Poem No. 929 </strong></p><p><em>While dream flowed blindly on broken hopes</em></p><p><em>Still space drained sickly broken loves </em></p><p><em>Your light driven slowly from furtive men</em></p><p><em>No heavens slept.</em></p><p>By the RCA 301</p><p>Poem № 929 </p><p><strong>Պոեմ N 929 </strong></p><p><em>Մինչ կուրորեն լողում էր երազը խորտակված հույսերի վրա</em></p><p><em>Խաղաղ տիեզերքը հիվանդագին չորացնում էր սնանկ սերերը</em></p><p><em>Քո լույսը դանդաղ արտաքսած խարդախ մարդկանց միջից </em></p><p><em>Ոչ մի երկինք քնած չէր:</em></p><p>Ինչպես ասում են, մեկնաբանություններն ավելորդ են:</p><p> </p><h1 id="section-147"><a id="_Toc172920230"></a><strong>ԷԶՐԱ ՓԱՈՒՆԴ</strong></h1><h2 id="section-148"><a id="_Toc172920231"></a><strong>1. Պայման</strong></h2><p>A Pact</p><p>Պայմա´ն եմ կապում հետդ, Վոլտ Վիթման,</p><p>Հերի´ք ա քեզնից զզվեմ:</p><p>Մոտըտ ա գալի, է´ն մանուկը արդեն մեծացած, </p><p>Ում հերը էշի գլուխ էր:</p><p>Արդեն մեծ եմ ու ի´նքս կարամ ընգեր ջոկեմ ընձի:</p><p>Նոր փետ ջարդո´ղն էիր դու,</p><p>Հմի էլ – ժա´մն ա տաշելու:</p><p>Նո´ւյնն ա սոկ ու արմատն իմ ու քու,</p><p>Դե արի առուտուր անենք:</p><h2 id="section-149"><a id="_Toc172920232"></a><strong>2. Մի աղջիկ</strong></h2><p>A Girl</p><p>Ծառը մտել ա ձեռներս,</p><p>Հյութը հելել ա թևերս,</p><p>Ծառը աճել ա դոշիս մեջ –</p><p>Ներսս,</p><p>Ճյուղերը դուս են էկե մեջիցս, ոնց որ թև:</p><p>Ծա´ռ ես դու,</p><p>Քարաքո´ս ես դու,</p><p>Մանուշակ ու դրա վրի քամի´ն ես դու:</p><p>Ու մանո´ւկ ես, բա´րձր-բա´րձր,</p><p>Ու էս սաղ, հիմարություն ա աշխրքի համար:</p><h1 id="section-150"><a id="_Toc172920233"></a><strong>ՎԻԼՅԱՄ ԿԱՌԼՈՍ ՎԻԼՅԱՄԶ</strong></h1><h2 id="section-151"><a id="_Toc172920234"></a><strong>1. Կարմիր Ձեռնասայլակը</strong></h2><p>The Red Wheelbarrow</p><p>էս ինչքան ա</p><p>կարևոր</p><p>ձեռնասայլակը</p><p>կարմիր</p><p>ինչին հարդարել ա</p><p>անձրևի ջուրը</p><p>սիպտակ վառեկների</p><p>կողքին:</p><p>03.01.2018</p><h2 id="section-152"><a id="_Toc172920235"></a><strong>2. Ստվերը</strong></h2><p>The Shadow</p><p>Ոնց որ մի յան բրթած</p><p>քարի փոսի մեջ</p><p>գարունն ա իրա ձեռ ու թևով</p><p>ընձի գրկում,</p><p>փափուկ, լուռ ու պաղ:</p><p>Թարմ ա ու սուր – հոտը հողի,</p><p>որ քարին պառկած</p><p>թաց բույր էր շնչում </p><p>իրա ծակերից –</p><p>գարունն իրա ծաղկող վարսերով</p><p>գրկում ա ընձի</p><p>ու աչքերըս խավարով ծածկում:</p><h2 id="section-153"><a id="_Toc172920236"></a><strong>3. Էրկու ծորակ</strong></h2><p>The Spouts</p><p>Էս էրկու ստինքի </p><p>աշխըրքում տեսա</p><p>չքնաղ նույն տեսակ </p><p>ոնց որ</p><p>Մադիսոն Սկվեռի </p><p>շատրվանը ջուխտ </p><p>չլսված ու չտեսնված</p><p>էրկու ծորակ</p><p>մի սիպտակ ծառ</p><p>որ մեռնում ու հարում ա </p><p>ավազանի քարի </p><p>պռնկներին </p><p>ու անընդհատ անընդհատ </p><p>ուռում ա ու փսկում:</p><p>***</p><p>Մտքովս անցավ սրա տողերն արձակի տողերի պես շարեմ, նախ բնագրինը, հե­տո թարգմանությանը.</p><p><em>In this world of as fine a pair of breasts as ever I saw the fountain in Madison Square spouts up of water a white tree that dies and lives as the rocking water in the basin turns from the stonerim back upon the jet and rising there reflectively drops down again. </em></p><p><em>Էս էրկու ստինքի աշխըրքում տեսա չքնաղ նույն տեսակ ոնց որ Մադիսոն Սկվե­ռի շա­տրվանը ջուխտ մի սիպտակ ծառ որ մեռնում ու հարում ա ավազանի քարի պռնկնե­րին ու անընդհատ անընդհատ ուռում ա ու փսկում:</em></p><p>(Եզրակացությունը թո ընթերցողն ի´նքն անի):</p><h2 id="section-154"><a id="_Toc172920237"></a><strong>4. Մի ընգերոջս, մի քանի տիկնոջ առիթով</strong></h2><p>To a Friend Concerning Several Ladies</p><p>Ախր ուզածս </p><p>էնքան էլ շատ բան չի</p><p>մի քանի քրիզանթեմ,</p><p>որ համարյա </p><p>պառկած ա խոտին, դեղին</p><p>ու գորշ ու սիպտակ, զրուցը</p><p>մի քանի մարդու, ծառերը, </p><p>չորացած խոտ ու </p><p>թուփը երևի ու </p><p>դրանց մեջի առուները:</p><p>Բայց արանքն իմ ու սրանց</p><p>գալիս ա ու խցկվում մի նամակ</p><p>կամ դաժե մի հայացք, </p><p>տեղը տեղին, գիդե´ք էլի ոնց,</p><p>ու ես շփոթվում եմ, </p><p>ծռմռվում չորս յան ու կարկամ</p><p>չեմ կարում հացը հասցնեմ</p><p>բերանիս:</p><p>Ու իրանք ասում են. </p><p>«Դե´, արի´ արի»: </p><p>Ու երբ չեմ կարում էթամ, </p><p>մնում եմ շվար,</p><p>բայց երբ էթում եմ</p><p>հեռվից նայում եմ գիշերվա </p><p>բոցավառ քաղաքին</p><p>ու զարմանում, </p><p>թե խի պոեմ չեմ գրում:</p><p>Արի´ դե քո´ւ համար ա վառվում </p><p>քաղաքը</p><p>կայնի ու նայի դրան:</p><p>Ու ճիշտ են իրանք: </p><p>Աշխըրքից օքուտ չկա </p><p>բացի կինն ու մի քանի կինը</p><p>մենակ ու հաստատ: </p><p>Բայց ախր կարող ա </p><p>կրիայի´ պես գամ</p><p>տունըս շալակիս կամ</p><p>էն ձկան պես, որ հեշտանքով</p><p>նայում ա ջրի տակից:</p><p>Չէ, տենց չեմ անի: </p><p>Կարո´ղ ա</p><p>բլթբլթամ սիրուց, </p><p>ըլնեմ գունավոր</p><p>ֆլամինգոյի պես: Խի՞:</p><p>Ունենաս ոտ </p><p>ու մի ապուշ գլուխ</p><p>ու վրիցդ հոտ գա </p><p>բա´, էն ֆլամինգոյի պես</p><p>որ կեղտոտում ա </p><p>փետուրները պոչի: </p><p>Անպայմա՞ն ա, </p><p>որ տուն էթամ</p><p>մեջըս մի ախմախ պոեմ:</p><p>Բայց իրանք ասում են. </p><p>«Ո՞վ կարա սենց բաներին </p><p>պատասխան տա,</p><p>մինչև չփորձի»: </p><p>Աշկերըտ կիսափակ են</p><p>ու դու էրեխա ես,</p><p>քաղցր էրեխա, </p><p>ով խաղ ա ուզում,</p><p>բայց ես քեզ կդարձնեմ </p><p>տղամարդ</p><p>սերը շալակած:</p><p>Ճահիճների մեջ</p><p>ծղրիդներն են վազվզում</p><p>առուների գլխին </p><p>ու փորում են բուն</p><p>ուր ջուրը եղեգների </p><p>անդրադարձն ա տալի ու</p><p>եղեգները քմծիծաղով </p><p>օրորում են ցողուններն իրանց:</p><h2 id="section-155"><a id="_Toc172920238"></a><strong>5. Գարնանային փոթորիկը</strong></h2><p>The Spring Storm</p><p>Երկինքը կպել ա </p><p>դառնությանն իրա:</p><p>Խավարիցը վերի</p><p>Առավոտից իրիկուն</p><p>Անձրևն ա լցվում </p><p>ու լցվում</p><p>ու ոնց որ չի էլ կդրվի:</p><p>Բայց ձունը </p><p>կպռշկել ա հողին</p><p>ու ջուրը</p><p>հազզա´ր ու հազզա´ր առվակով</p><p>սև բծերն էրեսին</p><p>վռազ-վռազ</p><p>ճամփա ա բացում</p><p>կանանչ սառցի արանքով </p><p>ու քչքչում ա օձագալար:</p><p>Ու կաթկթում ա ցած</p><p>ամբարտակի պռնկին </p><p>շարված</p><p>թոշնած խոտի </p><p>շեղբերից:</p><h2 id="section-156"><a id="_Toc172920239"></a><strong>6. Հինգշաբթի</strong></h2><p>Thursday</p><p>Ուրիշների պես ես էլ էրազ ունեի</p><p>ու էտի փսկեց ու հմի վեջըս չի</p><p>ու ես ոտերս տնգել եմ հողը</p><p>ու նայում եմ երկնքին</p><p>զգալով շորերը հագիս</p><p>զգալով քաշըս կոշիկներիս մեջի</p><p>ու եզրերը շլյապայիս ու օդն էն</p><p>որ քիթըս ա մտնում ու դուս ա գալի</p><p>ու որոշեցի – կմնամ առանց էրազի:</p><h2 id="section-157"><a id="_Toc172920240"></a><strong>7. Ասեմ, է´լի</strong></h2><p>This Is Just to Say </p><p>Սառնարանը դրած</p><p>շլորները</p><p>վեկալե</p><p>կերել եմ:</p><p>Դու երևի</p><p>դրանք </p><p>պահել էիր</p><p>ճաշի համար:</p><p>Կներես,</p><p>ախր դրանք</p><p>էնքան էին համով</p><p>ու էնքան սառը:</p><h1 id="section-158"><a id="_Toc172920241"></a><strong>ԹՈՄԱՍ ՍՏԻՐՌՆ ԷԼԻՈԹ</strong></h1><h2 id="section-159"><a id="_Toc172920242"></a><strong>1. Փուչ մարդիկ   </strong></h2><p>Hollow Men</p><p>Մեռավ…Միստահ Կուռցը:</p><p>Մի գռոշ` խեղճ Գային</p><p>1</p><p>Մա´րդ ենք փուչ, խցած ու փուչ</p><p>Գլուխգլխի – գլխամասը լիքը ծղոտ: </p><p>Ավա˜ղ, մեր չորացած ձեները </p><p>Երբ փսփսում ենք գլուխ-գլխի</p><p>Փո´ւչ են ու խաղաղ</p><p>Ոնց որ չոր խոտի մեջ </p><p>քամի´ խաղա </p><p>Կամ թաթերն առնետի – </p><p>փշրված շուշեքի վրա– </p><p>Մեր չոր մառանում:</p><p>Անձև ձև, անշուք շվաք</p><p>Անշարժ շարժ, անդամալույծ ուժ:</p><p>Ով անցել ա աչքով անշեղ</p><p>Է´ն մի Արքայությունը մահի</p><p>Հիշում ա մեզ – թե հիշում ա իհարկե –</p><p>Բայց ոչ թե ոնց-որ կորած ու </p><p>Դշխեմ հոգի – այլ</p><p>Ոնց-որ մա´րդ փուչ –</p><p>Խցած ու փուչ:</p><p>2</p><p>Էրազ արքայության մեջ մահի</p><p>Չեն էրեվում աչքե´րն էն</p><p>Որ ռիսկ չեմ անում – էրազիս տենամ:</p><p>Աչքե´րն են, տե´ս, արծնաջուր-ջուր</p><p>Ջարդուխուրդ սյան վրա</p><p>Ծա´ռ ա շորորում տե´ս</p><p>Քամու շորերում</p><p>Ավելի հեռու ու </p><p>Ավելի լուրջ-լուրջ</p><p>Քան ա´ստղն արդեն </p><p>աղջամուղջ:</p><p>Թո էլ հե´չ չմոտենամ</p><p>Էրազ արքայության մեջ մահի</p><p>Թո ես էլ հագնեմ </p><p>ընե´նց քող-շղարշ </p><p>Ոնց որ մո´րթն առնետի, </p><p>մա´շկն ագռավի, o´ղը տակառի </p><p>Դաշտում – հենց քամու նման</p><p>Թո չմոտենա´մ ...</p><p>Ո´չ – էդ հանդիպմանը </p><p>վերջնական</p><p>Աղջամուղջ արքայության մեջ:</p><p>3</p><p>Մեռա´ծ երկիրն ա էսի </p><p>Կակտո´ւս երկիրն ա էսի</p><p>Քա´ր պատկերներ են ըստե</p><p>Քանդակած, </p><p>ըստե ձե´ռը մեռածի</p><p>Աղաչո´ւմ ա դրանց</p><p>Աղջամուղջ աստղի </p><p>թրթռոցի տակ:</p><p>Ըսե՞նց ա որ</p><p>Է´ն մի Արքայության մեջ մահի</p><p>Որ զարթնես մեն-մենակ</p><p>Է´ն ժամին </p><p>Երբ դողում ենք քնքշանքից</p><p>Շուրթերը որ պտի համբուրեին</p><p>Աղոթո´ւմ են </p><p>ջարդուխուրդ քարին:</p><p>4</p><p>Աչքերն ըստե չե´ն</p><p>Չէ´, չէ´, ըստե չե´ն</p><p>Մեռնող աստղերի էս դաշտում</p><p>Էս փո´ւչ դաշտում</p><p>Էս ջարդուխուրդ ծնո´տը </p><p>Մեր կորած արքայության:</p><p>Ամբոխված – </p><p>վարար գետի է´ս ափին</p><p>Ժամադրության էս վերջի´ն վայրում</p><p>Իրա´ր հետ խարխափում</p><p>Ու խոսքի´ց ենք խուսափում:</p><p>Անտեսարան, մինչև </p><p>Աչքերը նորից չէրեվան</p><p>Ոնց որ ա´ստղը հավերժ</p><p>Մթնշաղ մահի արքայության</p><p>Բազմաթերթ վարդ –</p><p>Դատարկ մարդու </p><p>Հո´ւյսը մեն-միակ:</p><p>5</p><p>Պարում ենք շուրջը փշոտ տանձի</p><p>Պարում ենք շուրջը փշոտ տանձի</p><p>Պարում ենք շուրջը փշոտ տանձի</p><p>Առավոտը-լուս վեց անց կեսին:</p><p>Արանքն իդեայի ու Գոյի</p><p>Արանքը շարժի ու Գործողության </p><p>Ստվե´րն ա ընգած</p><p>Զի քո´ է արքայություն</p><p>Արանքը հղանալու ու Արարելու </p><p>Արանքն զգացմունքի ու Արձագանքի</p><p>Ստվերն ա ընգած</p><p>Կյանքը շա´տ ա երկար</p><p>Արանքը ցանկության ու Կարկամելու</p><p>Արանքն ունակության ու Կեցության</p><p>Արանքն հավերժի ու Գահավեժի</p><p>Ստվե´րն ա ընգած</p><p>Զի քո´ է արքայություն</p><p>Զի քո´ է </p><p>Կյանքը շա´տ ա</p><p>Զի քո´ է արք…</p><p>Կյանքն ըսե´նց ա պրծնում</p><p>Կյանքն ըսե´նց ա պրծնում</p><p>Կյանքն ըսե´նց ա պրծնում</p><p>Ոչ թե շրխկոցով այլ կաղկանձով:</p><p>	</p><p>ՀԵՂԻՆԱԿԻ ԿԱՐԵՒՈՐ ԳՐՔԵՐԸ </p><p>1. <strong>Արիստոտել – Աթենական հասարակարգը</strong>, 2000 «Հայաստան»: Թարգմանած է անգլերենից: </p><p>Այս գործն Արիստոտելի մեզ հասած միակ «պատմական» աշխատու­թյունն է: Նվիրված է Աթենքի սահմանադրության պատմությանը: Թարգմանությանը կցած են թարգմանի շեղատառ դիտողություն­ներն ու ծանոթությունները: </p><p>2-3. <strong>Կառլ Ռեյմունդ Պոպեր – Բաց հասարակությունն ու դրա թշնամիները</strong>, 2 հատոր, 2002, 2004, «Հայաստան» </p><p>Թարգմանած է անգլերենից: Սոցիալական փիլիսոփայության ու բարոյագիտության պատմության մասին է: </p><p>4. <strong>Զվարճալի այբ ու բեն </strong>– 2003, «Անտարես», </p><p>Այս գրքի առաջին մասը կազմված է հայերենի այբուբենի տառերով սկսվող զվարճալի քառյակներ­րից, իսկ երկրորդ մասն այբուբեն ստեղծելու սկզբունքների ու հայերենի այբուբենի աստիճանական փոփոխությունների կարճ պատմությունն է: Հիշատակված են նաև հայկական երաժշտական խազերն ու հայկական ու հռոմեական տառային թվանշաններն ու թվերը: </p><p>(Իմիջիայլոց, այս գիրքն «Անտարես»-ի հրատարակած առաջին գեղարվեստական գիրքն է):</p><p>5. <strong>Հեքիաթների գանձարան </strong>– 2004, «Լուսաբաց» </p><p>Սա Չ. Դիկենսի, Սոմերսեթ Մոմի, Կարել Չապեկի ու Հանս Քրիստիան Անդերսենի մի քանի հե­քիաթի փոխադրությունն է:</p><p>6. <strong>Թարգմանելու արվեստը </strong>– 2008, «Լուսաբաց» </p><p>Թարգմանելու արվեստին նվիրված այս գիրքն իր նախադեպը չունի ոչ միայն հայ գրականության պատ­մու­թյան մեջ, այլև առհասարակ, եթե նկատի առնվի սրա հակիրճությունը, սիստեմատիկայի ձևը, հե­ղինակային մեկնություններն ու թարգմանական «կանոնները» համակարգելու փորձը, ինչը (գոնե հա­յե­րե­նի համար) իրոք առաջին անգամ է արվում: </p><p>Համեմատված են` Դիլան Թոմասի, Լերմոնտովի, Պուշկինի, Բլոկի, Եսենինի, Պաստեռնակի, Բը­րոդ­սկու, Բյորնզի, Ֆրոստի, Յեյցի, Դ. Հ. Լովրենսի, Հարդու ու Էմսոնի ոտանավորների բնագրերը սրանց հայերեն թարգմանությունների հետ: </p><p>7. <strong>Կոմիտասի և Աբեղյանի անձնական ու մեր ընդհանուր ողբերգությունը </strong>– 2010, 2011, «Լուսաբաց» </p><p>Այս գիրքը պնդում է, թե մենք չենք հետևում Մաշտոցի, Աբովյանի, Կոմիտասի, Թումանյանի ու մեր մը­նա­ցած այս կարգի մեծերի պատգամներին, չնայած անընդհատ պնդում ենք, թե պահպանում ենք մեր ազգային արժեքները: Ու սա նաև պատմում է սնափառ հայագովության վնասների մասին: </p><p>Գիրքը նախ պատմում է հայ ազգային երգի ու ազգային պարի վերանալու պատճառների ու ողբերգության մասին: Հետո գիրքը պատմում է հայերենի ուղղագրական ռեֆորմների մասին, քննար­կելով սրանց շուրջը ծավալված կեղծ հայրենասիրական նկրտումները: </p><p>Գիրքը նաև բավական մանրամասն պատմում է, թե հայերն ինչպես հրաժարվեցին Մանուկ Աբեղ­յանի գիտական քերականությունից ու ինչպես է, որ արդեն 85 տարի է, ինչ Հայաստանի դպրոցներում ու բուհերում անցնում են հակագիտական քերականություն:</p><p>8. <strong>Ընձառյուծն ազատ, նրբագեղ ու ճապուկ </strong>– <strong>գրելու արվեստը</strong>, 2013, «Էդիթ Պրինտ»: </p><p>Սա հեղինակի 1990 թվից մինչև 2000 թիվը գրած ոտանավորների մի մասի ու այս ոտանավորների էսեների ժողովածուն է: Գրքի վերջում կա «ճաշակ հայ հին գրականությունից» ու մի կարճ վեր­լու­ծու­թյուն հայերենով թարգմանելու անմխիթար վիճակի մասին:</p><p>9. <strong>Փոքրիկ Իշուկն ու Գորշ գայլը </strong>– 2018, Հեղինակային հրատարակություն, տպագրիչ՝ «Էդիտ Պրինտ»: </p><p>Սա հայերենի համար լրիվ նոր տեսակ հեքիաթների ժողովածու է, թե՛ փոքրերի, թե՛ մեծերի հա­մար: Գրքի գրական ոճը հիմնված է Երևանի բարբառի վրա: Հեքիաթները զվարճալի են, բայց ունեն «երկրորդ շերտ», ինչը պիտի որ գրավի նաև մեծերին:</p><p>10. <strong>Վիլիամ Շեքսպիր – Սոնետներ</strong>, 2020, Հեղինակային հրատարակություն, տպագրիչ՝ Էդիտ Պրինտ </p><p>Սա Շեքսպիրի սոնետների հայերեն չորրորդ թարգմանությունն է: Գրքի սկզբում հայերենով առ այ­ս­օր արված չափածո թարգմանելու առկա վիճակի 124 էջանոց վերլուծությունն է, ինչն ասում է, որ չա­փածոյի հայերեն թարգմանությունների որակը անմխիթար է: Այս վերլուծականում սույն թարգմա­նու­թյան մոտ մեկ տասնյակ օրինակը համեմատվում է թե´ հայերենով նախորդ երկու թարգմանության, թե´ Մարշակի, Չակովսկու ու Ֆինկելի ռուսերենների հետ:</p><p>11. <strong>Պետությունն ընդդեմ ժողովրդի կամ փրկարար բարոյակարգը </strong>– 2021, Եր., «Էդիտ Պրինտ»: </p><p>Սա առաջին հայերեն գիրքն է, ինչը շարադրում է նորագույն գիտության՝ պռաքսեոլոգիայի (այս­ինքն, լիբերթարյան (ավստրիական) տնտեսագիտության, բարոյագիտության, իրավագիտության ու սպոն­տան կարգի տեսության) հիմնական գաղափարները: </p><p>Սույն գրքի հասցեատերերն են՝ տնտեսագետները, բարոյագետները, իրավագետները, քաղաքա­գետ­ները, քաղգործիչները, հումանիտարիստիկայի ուսանողներն ու, առհասարակ, լայն ընթերցողը: </p><p>Գրքի վերջում կա նշված թեմաներն արծարծող տնտեսագիտության, իրավագիտության ու բարո­յա­գիտության ավստրիական դպրոցի հեղինակների կարևորագույն անգլերեն գործերի 3 ցուցակ: </p><p>12. <strong>Արդի հայերենի լեզվաբանական ու ոճաբանական առանցքային հարցերը </strong>– 2023, Եր., «Էդիտ Պրինտ»., 696 էջ </p><p>Սա 1931 թվականից հետո հայերենի տեսության առաջին գիրքն է, ինչը, շարունակելով Մ. Աբեղ­յա­նի գիտական մեթոդն ու այդ մեթոդը լրացնելով Ֆերդինանդ դե Սոսյուրի հետազոտական մեթոդով, ինչ­պես նաև պռաքսեոլոգիական հետազոտությունների հիմնադիր Լուդվիգ ֆոն Միզեսի ու սպոնտան կարգերի տեսության հիմնադիր Ֆրիդրիխ Ավգուստ ֆոն Հայեկի մեթոդներով, այս վերջին 89 տարում ա­ռաջին անգամ, վերականգնում է հայերենի սինքրոն լեզվաբանության գիտականությունը: </p><p>Գիրքը պարունակում է լեզվաբանական ու ոճաբանական բազում նորություն (հեղինակն իր «Նա­խաբան գլխում» թվարկում է 82-ից ավել առանցքային, խոշոր ու ոչ այնքան խոշոր նորություն): </p><p>Առանցքային նորություն են՝ Հայերենի «եմ»-ակենտրոնությունը, Լեզվական պրոցեսի ցրիվ կարգը, Ուղեղի լեզվական գործունեության նկարագրության մեծ մասը ու Լեզվի Գլխավոր Օրենքն ու սրա գոր­ծադրության մեթոդը: </p><p>Սրանց կիրառությամբ շարադրված են՝ հայերենի բառերի նոր դասդասության տեսությունը, եղա­նա­կիչ նախադասությունների նոր տեսությունը, թվական-գոյական զույգի ու բայի համաձայնության օրենքները, նախադասության վերլուծության նոր տեսությունը, հայերենի հոլովաձևերի թվի գիտա­կան հստակմունքը ևն, ևն: </p><p>Չնայած սույն գիրքն առաջարկում է լեզվաբանական հետազոտության մի քանի լրիվ նոր մեթոդ, այ­նուամենայնիվ, սա հարազատ է մնում Ֆերդինանդ դե Սոսյուրի, Լուդվիգ ֆոն Միզեսի ու Ֆրիդրիխ Ավգուստ ֆոն Հայեկի գիտական սկզբունքներին: </p><p>13. <strong>Երկիրը հզորացնելու բանաձևերը </strong>– 2024, Եր., «Էդիտ Պրինտ», 168 էջ </p><p>Գիրքը հայերենով առաջին անգամն է այսքան հակիրճ ու բազմակողմանի քննարկում իրեն պետու­թյուն հռչակած պետերի հնարավոր ազնիվ ու արդար վարչախմբի գոյության նկատմամբ ՀՀ-ի մտավո­րա­կա­նության մեծագույն մասի կույր հավատի թողած կործանարար հետևանքները: Գրքի վերջին՝ 10-12-րդ գլուխները ներկայացնում են իրենց պետություն հռչակած վարչախմբի հասցրած հարատև չարի­քը նվազագույնը դարձնելու թիրախային ելակետերի գիտական, բայց ընդամենը ուրվագիծը:<strong> </strong></p><p><strong>14. Ու կառքը դառնում ա դդում </strong>– 2024, Եր.: Էդիթ Պրինտ, 280 էջ: </p><p>Սույն գիրքը ներկայացնում է 1990-ից մինչև հիմա հեղինակի գրած ոտանավորները: Հայ նշանա­վոր բա­նաստեղծ Վահագն Դավթյանն ասում էր, թե այս բանաստեղծությունները լրի´վ են նոր ու ի­րենց թե´ արտահայտչական, թե´ պոետիկայի առումներով ու ա´ն­պայման են տարբերվում հայ պոե­զիա­­յի արդեն առկա նմուշներից ու որ հեղի­նակը նոր ուղի է հարթում հայ պոեզիայի համար: </p><p>Գրքի վեր­ջում դրված է հեղի­նա­կի  անգ­լերեն 15 ոտանավորը: </p><p>Հեղինակն ի­րեն հա­մա­րում է պատմող և ոչ թե հորինող: </p><p>ՄԵՐՈՒԺԱՆ ՀԱՐՈՒԹՅՈՒՆՅԱՆ</p><p>ԳԻՇԵՐՎԱՆՆ ԱԽՐ </p><p>ՎԱՂՈ´ՒՑ ԵՄ ՍՈՎՈՐ</p><p><strong>***</strong></p><p>Կազմը՝ ԱՐԹՈՒՐ ՀԱՐՈՒԹՅՈՒՆՅԱՆԻ</p></body></html>